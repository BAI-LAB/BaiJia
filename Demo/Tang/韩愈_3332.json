{
    "基本信息": {
        "姓名": "韩愈",
        "性别": "男",
        "出生年份": "768",
        "死亡年份": "825",
        "享年": "58",
        "朝代": "唐",
        "家庭区分": "未详"
    },
    "亲属关系": [
        "韩愈的父是韩仲卿",
        "韩愈的兄是韩会",
        "韩愈的子是韩昶",
        "韩愈的长子; 第一子是韩昶",
        "韩愈的姪女之夫是李翱",
        "韩愈的女婿是李汉",
        "韩愈的姻亲是张彻",
        "韩愈的从父;伯叔父是韩云卿",
        "韩愈的孙是韩湘",
        "韩愈的从兄是韩弇",
        "韩愈的女儿是韩挐",
        "韩愈的子是韩州仇",
        "韩愈的岳父是卢贻",
        "韩愈的女婿是蒋系",
        "韩愈的女婿是樊宗懿"
    ],
    "其他关系": [
        "韩愈友的对象是柳宗元",
        "韩愈友的对象是张籍",
        "韩愈友的对象是元稹",
        "韩愈友的对象是刘禹锡",
        "韩愈友的对象是孟郊",
        "韩愈友的对象是贾岛",
        "韩愈推荐的对象是张籍",
        "韩愈学生为张籍",
        "韩愈学生为李翱",
        "韩愈学生为皇甫湜",
        "韩愈学生为贾岛",
        "韩愈为柳宗元作墓志铭",
        "韩愈为权德舆作墓志铭",
        "韩愈为房启作墓志铭",
        "韩愈为房武作墓志铭",
        "韩愈为郑氏(房武妻)作墓志铭",
        "韩愈为独孤郁作墓志铭",
        "韩愈为孟郊作墓志铭",
        "韩愈同僚的对象是柳宗元",
        "韩愈合撰(编)著作的对象是宇文籍",
        "韩愈为马汇作行状",
        "韩愈赠诗、文的对象是柳宗元",
        "韩愈赠诗、文的对象是杜甫",
        "韩愈赠诗、文的对象是张籍",
        "韩愈赠诗、文的对象是李宗闵",
        "韩愈赠诗、文的对象是李翱",
        "韩愈赠诗、文的对象是杨凭",
        "韩愈赠诗、文的对象是武元衡",
        "韩愈赠诗、文的对象是杜元颖",
        "韩愈赠诗、文的对象是韦安石",
        "韩愈赠诗、文的对象是白居易",
        "韩愈赠诗、文的对象是李白",
        "韩愈赠诗、文的对象是崔邠",
        "韩愈赠诗、文的对象是韦应物",
        "韩愈赠诗、文的对象是归登",
        "韩愈赠诗、文的对象是郑余庆",
        "韩愈赠诗、文的对象是郑澣",
        "韩愈赠诗、文的对象是卢仝",
        "韩愈赠诗、文的对象是释广宣",
        "韩愈赠诗、文的对象是王建",
        "韩愈赠诗、文的对象是王涯",
        "韩愈赠诗、文的对象是冯宿",
        "韩愈赠诗、文的对象是刘师服",
        "韩愈赠诗、文的对象是李逢吉",
        "韩愈赠诗、文的对象是李程",
        "韩愈赠诗、文的对象是杨嗣复",
        "韩愈赠诗、文的对象是吴丹",
        "韩愈赠诗、文的对象是张建封",
        "韩愈赠诗、文的对象是孟郊",
        "韩愈赠诗、文的对象是孟简",
        "韩愈赠诗、文的对象是皇甫湜",
        "韩愈赠诗、文的对象是侯喜",
        "韩愈赠诗、文的对象是贾岛",
        "韩愈赠诗、文的对象是钱徽",
        "韩愈赠诗、文的对象是诸葛觉",
        "韩愈赠诗、文的对象是崔立之",
        "韩愈赠诗、文的对象是韩湘",
        "韩愈赠诗、文的对象是窦牟",
        "韩愈赠诗、文的对象是窦庠",
        "韩愈赠诗、文的对象是裴度",
        "韩愈赠诗、文的对象是韦皋",
        "韩愈赠诗、文的对象是裴行立",
        "韩愈赠诗、文的对象是李正封",
        "韩愈赠诗、文的对象是李愿",
        "韩愈赠诗、文的对象是李观",
        "韩愈赠诗、文的对象是于𬱖",
        "韩愈赠诗、文的对象是陆长源",
        "韩愈赠诗、文的对象是韦执中",
        "韩愈赠诗、文的对象是胡证",
        "韩愈赠诗、文的对象是张贾",
        "韩愈赠诗、文的对象是裴均",
        "韩愈赠诗、文的对象是刘伯刍",
        "韩愈赠诗、文的对象是张蒙",
        "韩愈赠诗、文的对象是邹儒立",
        "韩愈赠诗、文的对象是李伯康",
        "韩愈赠诗、文的对象是韩会",
        "韩愈赠诗、文的对象是李氏（太平公主）",
        "韩愈赠诗、文的对象是席夔",
        "韩愈赠诗、文的对象是唐衢",
        "韩愈赠诗、文的对象是释文约",
        "韩愈赠诗、文的对象是释文畅",
        "韩愈赠诗、文的对象是释诫盈",
        "韩愈赠诗、文的对象是谢自然",
        "韩愈赠诗、文的对象是王仲舒",
        "韩愈赠诗、文的对象是王太后(李湛母)",
        "韩愈赠诗、文的对象是元集虚",
        "韩愈赠诗、文的对象是石洪",
        "韩愈赠诗、文的对象是张正甫",
        "韩愈赠诗、文的对象是张彻",
        "韩愈赠诗、文的对象是张署",
        "韩愈赠诗、文的对象是卢汀",
        "韩愈赠诗、文的对象是卫中行",
        "韩愈赠诗、文的对象是崔群",
        "韩愈赠诗、文的对象是侯继",
        "韩愈赠诗、文的对象是俱文珍",
        "韩愈赠诗、文的对象是房次卿",
        "韩愈赠诗、文的对象是李氏(李纯女)",
        "韩愈赠诗、文的对象是李诵",
        "韩愈赠诗、文的对象是李元淳",
        "韩愈赠诗、文的对象是李础",
        "韩愈赠诗、文的对象是李建",
        "韩愈赠诗、文的对象是李逊",
        "韩愈赠诗、文的对象是李芃",
        "韩愈赠诗、文的对象是李园",
        "韩愈赠诗、文的对象是李坚",
        "韩愈赠诗、文的对象是李繁",
        "韩愈赠诗、文的对象是董晋",
        "韩愈赠诗、文的对象是董召南",
        "韩愈赠诗、文的对象是萧存",
        "韩愈赠诗、文的对象是樊宗师",
        "韩愈赠诗、文的对象是韩昶",
        "韩愈赠诗、文的对象是韩老成",
        "韩愈赠诗、文的对象是杨之罘",
        "韩愈赠诗、文的对象是杨凝",
        "韩愈赠诗、文的对象是赵德",
        "韩愈赠诗、文的对象是吕炅",
        "韩愈赠诗、文的对象是严谟",
        "韩愈赠诗、文的对象是马总",
        "韩愈赠诗、文的对象是区弘",
        "韩愈赠诗、文的对象是刘师命",
        "韩愈赠诗、文的对象是陆畅",
        "韩愈赠诗、文的对象是陈羽",
        "韩愈赠诗、文的对象是周君巢",
        "韩愈赠诗、文的对象是周况",
        "韩愈赠诗、文的对象是郑群",
        "韩愈赠诗、文的对象是郑权",
        "韩愈赠诗、文的对象是释澄观",
        "韩愈收到张籍的赠诗、文",
        "韩愈收到权德舆的赠诗、文",
        "韩愈收到杜牧的赠诗、文",
        "韩愈收到李商隐的赠诗、文",
        "韩愈收到元稹的赠诗、文",
        "韩愈收到李贺的赠诗、文",
        "韩愈收到刘禹锡的赠诗、文",
        "韩愈收到王鲁复的赠诗、文",
        "韩愈收到刘乂的赠诗、文",
        "韩愈收到张祜的赠诗、文",
        "韩愈收到欧阳詹的赠诗、文",
        "韩愈收到孟郊的赠诗、文",
        "韩愈收到孟简的赠诗、文",
        "韩愈收到姚合的赠诗、文",
        "韩愈收到鲍溶的赠诗、文",
        "韩愈收到李克恭的赠诗、文"
    ],
    "入仕信息": [
        {
            "入仕方式": "科举: 进士(笼统)",
            "入仕年份": "794",
            "入仕年龄": "30"
        }
    ],
    "别名信息": [
        {
            "别名": "文",
            "别名类型": "谥号"
        },
        {
            "别名": "退之",
            "别名类型": "字"
        },
        {
            "别名": "韩十八",
            "别名类型": "行第"
        },
        {
            "别名": "韩吏部",
            "别名类型": "未详"
        },
        {
            "别名": "韩文公",
            "别名类型": "未详"
        },
        {
            "别名": "韩昌黎",
            "别名类型": "未详"
        }
    ],
    "任职信息": [
        {
            "官职": "县尉",
            "起始年份": "未详",
            "结束年份": "未详",
            "任职方式": NaN,
            "任职地点": NaN
        },
        {
            "官职": "比部郎中",
            "起始年份": "813",
            "结束年份": "未详",
            "任职方式": "正授",
            "任职地点": NaN
        },
        {
            "官职": "兵部侍郎",
            "起始年份": "821",
            "结束年份": "未详",
            "任职方式": "正授",
            "任职地点": NaN
        },
        {
            "官职": "兵部侍郎",
            "起始年份": "823",
            "结束年份": "未详",
            "任职方式": "正授",
            "任职地点": NaN
        },
        {
            "官职": "都官员外郎",
            "起始年份": "809",
            "结束年份": "未详",
            "任职方式": "正授",
            "任职地点": NaN
        },
        {
            "官职": "府尹",
            "起始年份": "823",
            "结束年份": "未详",
            "任职方式": "正授",
            "任职地点": "京兆府"
        },
        {
            "官职": "观察推官",
            "起始年份": "796",
            "结束年份": "未详",
            "任职方式": "正授",
            "任职地点": "宣武军节度"
        },
        {
            "官职": "国子博士分司东都",
            "起始年份": "806",
            "结束年份": "未详",
            "任职方式": "正授",
            "任职地点": NaN
        },
        {
            "官职": "国子祭酒",
            "起始年份": "820",
            "结束年份": "未详",
            "任职方式": "正授",
            "任职地点": NaN
        },
        {
            "官职": "监察御史",
            "起始年份": "803",
            "结束年份": "未详",
            "任职方式": "正授",
            "任职地点": NaN
        },
        {
            "官职": "节度使判官",
            "起始年份": "799",
            "结束年份": "未详",
            "任职方式": "正授",
            "任职地点": "武宁军节度"
        },
        {
            "官职": "节度使行军司马",
            "起始年份": "817",
            "结束年份": "未详",
            "任职方式": "正授",
            "任职地点": NaN
        },
        {
            "官职": "考功郎中",
            "起始年份": "814",
            "结束年份": "未详",
            "任职方式": "正授",
            "任职地点": NaN
        },
        {
            "官职": "礼部尚书",
            "起始年份": "未详",
            "结束年份": "未详",
            "任职方式": "正授",
            "任职地点": NaN
        },
        {
            "官职": "吏部侍郎",
            "起始年份": "未详",
            "结束年份": "未详",
            "任职方式": "正授",
            "任职地点": NaN
        },
        {
            "官职": "吏部侍郎",
            "起始年份": "未详",
            "结束年份": "未详",
            "任职方式": "正授",
            "任职地点": NaN
        },
        {
            "官职": "吏部侍郎",
            "起始年份": "未详",
            "结束年份": "未详",
            "任职方式": "正授",
            "任职地点": NaN
        },
        {
            "官职": "史馆修撰",
            "起始年份": "813",
            "结束年份": "未详",
            "任职方式": "正授",
            "任职地点": NaN
        },
        {
            "官职": "四门博士",
            "起始年份": "802",
            "结束年份": "未详",
            "任职方式": "正授",
            "任职地点": NaN
        },
        {
            "官职": "太学博士",
            "起始年份": "812",
            "结束年份": "未详",
            "任职方式": "正授",
            "任职地点": NaN
        },
        {
            "官职": "太子右庶子",
            "起始年份": "未详",
            "结束年份": "未详",
            "任职方式": "正授",
            "任职地点": NaN
        },
        {
            "官职": "县令",
            "起始年份": "未详",
            "结束年份": "未详",
            "任职方式": "正授",
            "任职地点": "阳山"
        },
        {
            "官职": "县令",
            "起始年份": "810",
            "结束年份": "未详",
            "任职方式": "正授",
            "任职地点": "河南"
        },
        {
            "官职": "县令",
            "起始年份": "810",
            "结束年份": "未详",
            "任职方式": "正授",
            "任职地点": "河南"
        },
        {
            "官职": "修撰",
            "起始年份": "814",
            "结束年份": "未详",
            "任职方式": "正授",
            "任职地点": NaN
        },
        {
            "官职": "御史大夫",
            "起始年份": "823",
            "结束年份": "未详",
            "任职方式": "正授",
            "任职地点": NaN
        },
        {
            "官职": "刑部侍郎",
            "起始年份": "未详",
            "结束年份": "未详",
            "任职方式": "正授",
            "任职地点": NaN
        },
        {
            "官职": "知制诰",
            "起始年份": "814",
            "结束年份": "未详",
            "任职方式": "正授",
            "任职地点": NaN
        },
        {
            "官职": "职方员外郎",
            "起始年份": "811",
            "结束年份": "未详",
            "任职方式": "正授",
            "任职地点": NaN
        },
        {
            "官职": "中书舍人",
            "起始年份": "816",
            "结束年份": "未详",
            "任职方式": "正授",
            "任职地点": NaN
        },
        {
            "官职": "州刺史",
            "起始年份": "819",
            "结束年份": "未详",
            "任职方式": "正授",
            "任职地点": "潮州"
        },
        {
            "官职": "州刺史",
            "起始年份": "未详",
            "结束年份": "未详",
            "任职方式": "正授",
            "任职地点": "袁州"
        },
        {
            "官职": "州刺史",
            "起始年份": "823",
            "结束年份": "未详",
            "任职方式": "正授",
            "任职地点": "京兆府"
        },
        {
            "官职": "州刺史",
            "起始年份": "819",
            "结束年份": "820",
            "任职方式": "正授",
            "任职地点": "宜春"
        },
        {
            "官职": "州刺史",
            "起始年份": "819",
            "结束年份": "未详",
            "任职方式": "正授",
            "任职地点": "潮阳"
        },
        {
            "官职": "参军",
            "起始年份": "未详",
            "结束年份": "未详",
            "任职方式": NaN,
            "任职地点": "荆州郡"
        },
        {
            "官职": "法曹参军",
            "起始年份": "805",
            "结束年份": "未详",
            "任职方式": "正授",
            "任职地点": "江陵府"
        },
        {
            "官职": "京兆尹",
            "起始年份": "未详",
            "结束年份": "未详",
            "任职方式": NaN,
            "任职地点": "京兆府"
        }
    ],
    "地理信息": [
        {
            "地名": "万年",
            "地址类型": "死所",
            "开始年份": "824",
            "结束年份": "未详"
        },
        {
            "地名": "河阳",
            "地址类型": "另一籍贯(基本地址)",
            "开始年份": "未详",
            "结束年份": "未详"
        },
        {
            "地名": "河阳",
            "地址类型": "另一籍贯(基本地址)",
            "开始年份": "未详",
            "结束年份": "未详"
        },
        {
            "地名": "河阳",
            "地址类型": "葬地",
            "开始年份": "825",
            "结束年份": "未详"
        },
        {
            "地名": "槁城",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "昌黎",
            "地址类型": "祖籍",
            "开始年份": "未详",
            "结束年份": "未详"
        },
        {
            "地名": "南阳",
            "地址类型": "另一籍贯(基本地址)",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "韩昌黎文集校注",
            "著述年份": "824",
            "著述角色": "未详"
        },
        {
            "著述名称": "昌黎陕西集",
            "著述年份": "未详",
            "著述角色": "未详"
        },
        {
            "著述名称": "注论语(韩愈)",
            "著述年份": "未详",
            "著述角色": "未详"
        },
        {
            "著述名称": "论语笔解",
            "著述年份": "未详",
            "著述角色": "撰著者"
        },
        {
            "著述名称": "韩愈集",
            "著述年份": "未详",
            "著述角色": "未详"
        },
        {
            "著述名称": "韩昌黎诗系年集释",
            "著述年份": "未详",
            "著述角色": "未详"
        },
        {
            "著述名称": "顺宗实录",
            "著述年份": "未详",
            "著述角色": "未详"
        },
        {
            "著述名称": "论语笔解 二卷",
            "著述年份": "未详",
            "著述角色": "撰著者"
        },
        {
            "著述名称": "论语笔解 二卷",
            "著述年份": "未详",
            "著述角色": "撰著者"
        },
        {
            "著述名称": "昌黎杂说 一卷",
            "著述年份": "未详",
            "著述角色": "撰著者"
        },
        {
            "著述名称": "怪道士传一卷",
            "著述年份": "未详",
            "著述角色": "撰著者"
        },
        {
            "著述名称": "下邳侯革华传",
            "著述年份": "未详",
            "著述角色": "撰著者"
        },
        {
            "著述名称": "毛颖传",
            "著述年份": "未详",
            "著述角色": "撰著者"
        }
    ],
    "社会区分": [
        "书法家",
        "诗人",
        "文人",
        "工于文",
        "[为官者：文]"
    ],
    "机构情况": [],
    "经历事件信息": [],
    "财富情况": [],
    "个人简介": [
        "韩愈（768～824）字退之，唐代文学家、哲学家、思想家，河阳（今河南省焦作孟州市）人，汉族。祖籍河北昌黎，世称韩昌黎。晚年任吏部侍郎，又称韩吏部。谥号“文”，又称韩文公。他与柳宗元同为唐代古文运动的倡导者，主张学习先秦两汉的散文语言，破骈为散，扩大文言文的表达功能。宋代苏轼称他“文起八代之衰”，明人推他为唐宋八大家之首，与柳宗元并称“韩柳”，有“文章巨公”和“百代文宗”之名，作品都收在《昌黎先生集》里。韩愈在思想上是中国“道统”观念的确立者，是尊儒反佛的里程碑式人物。 ► 韩愈的诗文(407篇)"
    ],
    "诗词文章内容": [
        {
            "标题": "春雪",
            "作者": "韩愈",
            "内容": "新年都未有芳华，二月初惊见草芽。 白雪却嫌春色晚，故穿庭树作飞花。"
        },
        {
            "标题": "早春呈水部张十八员外",
            "作者": "韩愈",
            "内容": "天街小雨润如酥，草色遥看近却无。最是一年春好处，绝胜烟柳满皇都。"
        },
        {
            "标题": "杂说四·马说",
            "作者": "韩愈",
            "内容": "　　世有伯乐，然后有千里马。千里马常有，而伯乐不常有。故虽有名马，祗辱于奴隶人之手，骈死于槽枥之间，不以千里称也。(祗辱 一作：只辱)\n　　马之千里者，一食或尽粟一石。食马者不知其能千里而食也。是马也，虽有千里之能，食不饱，力不足，才美不外见，且欲与常马等不可得，安求其能千里也？(食马者 通：饲)\n　　策之不以其道，食之不能尽其材，鸣之而不能通其意，执策而临之，曰：“天下无马！”呜呼！其真无马邪？其真不知马也！"
        },
        {
            "标题": "晚春二首·其一",
            "作者": "韩愈",
            "内容": "草树知春不久归，百般红紫斗芳菲。(草树 一作：草木)杨花榆荚无才思，惟解漫天作雪飞。"
        },
        {
            "标题": "进学解",
            "作者": "韩愈",
            "内容": "　　国子先生晨入太学，招诸生立馆下，诲之曰：“业精于勤，荒于嬉；行成于思，毁于随。方今圣贤相逢，治具毕张。拔去凶邪，登崇畯良。占小善者率以录，名一艺者无不庸。爬罗剔抉，刮垢磨光。盖有幸而获选，孰云多而不扬？诸生业患不能精，无患有司之不明；行患不能成，无患有司之不公。”\n　　言未既，有笑于列者曰：“先生欺余哉！弟子事先生，于兹有年矣。先生口不绝吟于六艺之文，手不停披于百家之编。纪事者必提其要，纂言者必钩其玄。贪多务得，细大不捐。焚膏油以继晷，恒兀兀以穷年。先生之业，可谓勤矣。\n　　觝排异端，攘斥佛老。补苴罅漏，张皇幽眇。寻坠绪之茫茫，独旁搜而远绍。障百川而东之，回狂澜于既倒。先生之于儒，可谓有劳矣。\n　　沉浸醲郁，含英咀华，作为文章，其书满家。上规姚姒，浑浑无涯；周诰、殷《盘》，佶屈聱牙；《春秋》谨严，《左氏》浮夸；《易》奇而法，《诗》正而葩；下逮《庄》、《骚》，太史所录；子云，相如，同工异曲。先生之于文，可谓闳其中而肆其外矣。\n　　少始知学，勇于敢为；长通于方，左右具宜。先生之于为人，可谓成矣。\n　　然而公不见信于人，私不见助于友。跋前踬后，动辄得咎。暂为御史，遂窜南夷。三年博士，冗不见治。命与仇谋，取败几时。冬暖而儿号寒，年丰而妻啼饥。头童齿豁，竟死何裨。不知虑此，而反教人为？”\n　　先生曰：“吁，子来前！夫大木为杗，细木为桷，欂栌、侏儒，椳、闑、扂、楔，各得其宜，施以成室者，匠氏之工也。玉札、丹砂，赤箭、青芝，牛溲、马勃，败鼓之皮，俱收并蓄，待用无遗者，医师之良也。登明选公，杂进巧拙，纡馀为妍，卓荦为杰，校短量长，惟器是适者，宰相之方也。昔者孟轲好辩，孔道以明，辙环天下，卒老于行。荀卿守正，大论是弘，逃谗于楚，废死兰陵。是二儒者，吐辞为经，举足为法，绝类离伦，优入圣域，其遇于世何如也？今先生学虽勤而不繇其统，言虽多而不要其中，文虽奇而不济于用，行虽修而不显于众。犹且月费俸钱，岁靡廪粟；子不知耕，妇不知织；乘马从徒，安坐而食。踵常途之役役，窥陈编以盗窃。然而圣主不加诛，宰臣不见斥，兹非其幸欤？动而得谤，名亦随之。投闲置散，乃分之宜。若夫商财贿之有亡，计班资之崇庳，忘己量之所称，指前人之瑕疵，是所谓诘匠氏之不以杙为楹，而訾医师以昌阳引年，欲进其豨苓也。 "
        },
        {
            "标题": "祭十二郎文",
            "作者": "韩愈",
            "内容": "　　年、月、日，季父愈闻汝丧之七日，乃能衔哀致诚，使建中远具时羞之奠，告汝十二郎之灵：\n　　呜呼！吾少孤，及长，不省所怙，惟兄嫂是依。中年，兄殁南方，吾与汝俱幼，从嫂归葬河阳。既又与汝就食江南。零丁孤苦，未尝一日相离也。吾上有三兄，皆不幸早世。承先人后者，在孙惟汝，在子惟吾。两世一身，形单影只。嫂尝抚汝指吾而言曰：“韩氏两世，惟此而已！”汝时尤小，当不复记忆。吾时虽能记忆，亦未知其言之悲也。\n　　吾年十九，始来京城。其后四年，而归视汝。又四年，吾往河阳省坟墓，遇汝从嫂丧来葬。又二年，吾佐董丞相于汴州，汝来省吾。止一岁，请归取其孥。明年，丞相薨。吾去汴州，汝不果来。是年，吾佐戎徐州，使取汝者始行，吾又罢去，汝又不果来。吾念汝从于东，东亦客也，不可以久；图久远者，莫如西归，将成家而致汝。呜呼！孰谓汝遽去吾而殁乎！吾与汝俱少年，以为虽暂相别，终当久相与处。故舍汝而旅食京师，以求斗斛之禄。诚知其如此，虽万乘之公相，吾不以一日辍汝而就也。\n　　去年，孟东野往。吾书与汝曰：“吾年未四十，而视茫茫，而发苍苍，而齿牙动摇。念诸父与诸兄，皆康强而早世。如吾之衰者，其能久存乎？吾不可去，汝不肯来，恐旦暮死，而汝抱无涯之戚也！”孰谓少者殁而长者存，强者夭而病者全乎！\n　　呜呼！其信然邪？其梦邪？其传之非其真邪？信也，吾兄之盛德而夭其嗣乎？汝之纯明而不克蒙其泽乎？少者、强者而夭殁，长者、衰者而存全乎？未可以为信也。梦也，传之非其真也，东野之书，耿兰之报，何为而在吾侧也？呜呼！其信然矣！吾兄之盛德而夭其嗣矣！汝之纯明宜业其家者，不克蒙其泽矣！所谓天者诚难测，而神者诚难明矣！所谓理者不可推，而寿者不可知矣！\n　　虽然，吾自今年来，苍苍者或化而为白矣，动摇者或脱而落矣。毛血日益衰，志气日益微，几何不从汝而死也。死而有知，其几何离；其无知，悲不几时，而不悲者无穷期矣。\n　　汝之子始十岁，吾之子始五岁。少而强者不可保，如此孩提者，又可冀其成立邪?呜呼哀哉！呜呼哀哉！\n　　汝去年书云：“比得软脚病，往往而剧。”吾曰：“是疾也，江南之人，常常有之。”未始以为忧也。呜呼！ 其竟以此而殒其生乎？抑别有疾而至斯极乎？\n　　汝之书，六月十七日也。东野云，汝殁以六月二日；耿兰之报无月日。盖东野之使者，不知问家人以月日；如耿兰之报，不知当言月日。东野与吾书，乃问使者，使者妄称以应之乎。其然乎？其不然乎？\n　　今吾使建中祭汝，吊汝之孤与汝之乳母。彼有食，可守以待终丧，则待终丧而取以来；如不能守以终丧，则遂取以来。其余奴婢，并令守汝丧。吾力能改葬，终葬汝于先人之兆，然后惟其所愿。\n　　呜呼！汝病吾不知时，汝殁吾不知日，生不能相养以共居，殁不能抚汝以尽哀，敛不凭其棺，窆不临其穴。吾行负神明，而使汝夭；不孝不慈，而不能与汝相养以生，相守以死。一在天之涯，一在地之角，生而影不与吾形相依，死而魂不与吾梦相接。吾实为之，其又何尤！彼苍者天，曷其有极！自今已往，吾其无意于人世矣！当求数顷之田于伊颍之上，以待余年，教吾子与汝子，幸其成；长吾女与汝女，待其嫁，如此而已。\n　　呜呼，言有穷而情不可终，汝其知也邪？其不知也邪？呜呼哀哉！尚飨！ "
        },
        {
            "标题": "左迁至蓝关示侄孙湘",
            "作者": "韩愈",
            "内容": "一封朝奏九重天，夕贬潮州路八千。欲为圣明除弊事，肯将衰朽惜残年！云横秦岭家何在？雪拥蓝关马不前。知汝远来应有意，好收吾骨瘴江边。（版本一）\n一封朝奏九重天，夕贬潮阳路八千。本为圣朝除弊政，敢将衰朽惜残年。云横秦岭家何在？雪拥蓝关马不前。知汝远来应有意，好收吾骨瘴江边。（版本二）"
        },
        {
            "标题": "早春呈水部张十八员外二首",
            "作者": "韩愈",
            "内容": "天街小雨润如酥，草色遥看近却无。最是一年春好处，绝胜烟柳满皇都。\n莫道官忙身老大，即无年少逐春心。凭君先到江头看，柳色如今深未深。"
        },
        {
            "标题": "题张十一旅舍三咏榴花 / 题榴花",
            "作者": "韩愈",
            "内容": "五月榴花照眼明，枝间时见子初成。 可怜此地无车马，颠倒青苔落绛英。"
        },
        {
            "标题": "师说",
            "作者": "韩愈",
            "内容": "　　古之学者必有师。师者，所以传道受业解惑也。人非生而知之者，孰能无惑？惑而不从师，其为惑也，终不解矣。生乎吾前，其闻道也固先乎吾，吾从而师之；生乎吾后，其闻道也亦先乎吾，吾从而师之。吾师道也，夫庸知其年之先后生于吾乎？是故无贵无贱，无长无少，道之所存，师之所存也。\n　　嗟乎！师道之不传也久矣！欲人之无惑也难矣！古之圣人，其出人也远矣，犹且从师而问焉；今之众人，其下圣人也亦远矣，而耻学于师。是故圣益圣，愚益愚。圣人之所以为圣，愚人之所以为愚，其皆出于此乎？爱其子，择师而教之；于其身也，则耻师焉，惑矣。彼童子之师，授之书而习其句读者，非吾所谓传其道解其惑者也。句读之不知，惑之不解，或师焉，或不焉，小学而大遗，吾未见其明也。巫医乐师百工之人，不耻相师。士大夫之族，曰师曰弟子云者，则群聚而笑之。问之，则曰：“彼与彼年相若也，道相似也。位卑则足羞，官盛则近谀。”呜呼！师道之不复可知矣。巫医乐师百工之人，君子不齿，今其智乃反不能及，其可怪也欤！\n　　圣人无常师。孔子师郯子、苌弘、师襄、老聃。郯子之徒，其贤不及孔子。孔子曰：三人行，则必有我师。是故弟子不必不如师，师不必贤于弟子，闻道有先后，术业有专攻，如是而已。\n　　李氏子蟠，年十七，好古文，六艺经传皆通习之，不拘于时，学于余。余嘉其能行古道，作师说以贻之。 "
        },
        {
            "标题": "条山苍",
            "作者": "韩愈",
            "内容": "条山苍，河水黄。浪波沄沄去，松柏在山冈。"
        },
        {
            "标题": "示儿",
            "作者": "韩愈",
            "内容": "始我来京师，止携一束书。辛勤三十年，以有此屋庐。此屋岂为华，于我自有余。中堂高且新，四时登牢蔬。前荣馔宾亲，冠婚之所于。庭内无所有，高树八九株。有藤娄络之，春华夏阴敷。东堂坐见山，云风相吹嘘。松果连南亭，外有瓜芋区。西偏屋不多，槐榆翳空虚。山鸟旦夕鸣，有类涧谷居。主妇治北堂，膳服适戚疏。恩封高平君，子孙从朝裾。开门问谁来，无非卿大夫。不知官高卑，玉带悬金鱼。问客之所为，峨冠讲唐虞。酒食罢无为，棋槊以相娱。凡此座中人，十九持钧枢。又问谁与频，莫与张樊如。来过亦无事，考评道精粗。跹跹媚学子，墙屏日有徒。以能问不能，其蔽岂可祛。嗟我不修饰，事与庸人俱。安能坐如此，比肩于朝儒。诗以示儿曹，其无迷厥初。"
        },
        {
            "标题": "听颖师弹琴",
            "作者": "韩愈",
            "内容": "昵昵儿女语，恩怨相尔汝。划然变轩昂，勇士赴敌场。浮云柳絮无根蒂，天地阔远随飞扬。喧啾百鸟群，忽见孤凤皇。(凤皇 一作 凤凰）跻攀分寸不可上，失势一落千丈强。嗟余有两耳，未省听丝篁。自闻颖师弹，起坐在一旁。推手遽止之，湿衣泪滂滂。颖乎尔诚能，无以冰炭置我肠！"
        },
        {
            "标题": "杂说一·龙说",
            "作者": "韩愈",
            "内容": "　　龙嘘气成云，云固弗灵于龙也。然龙乘是气，茫洋穷乎玄间，薄日月，伏光景，感震电，神变化，水下土，汩陵谷，云亦灵怪矣哉!\n　　云，龙之所能使为灵也；若龙之灵，则非云之所能使为灵也。然龙弗得云，无以神其灵矣。失其所凭依，信不可欤 ！\n　　异哉！其所凭依，乃其所自为也。《易》曰：“云从龙。”既曰：龙，云从之矣。 "
        },
        {
            "标题": "山石",
            "作者": "韩愈",
            "内容": "山石荦确行径微，黄昏到寺蝙蝠飞。升堂坐阶新雨足，芭蕉叶大栀子肥。僧言古壁佛画好，以火来照所见稀。铺床拂席置羹饭，疏粝亦足饱我饥。夜深静卧百虫绝，清月出岭光入扉。天明独去无道路，出入高下穷烟霏。山红涧碧纷烂漫，时见松枥皆十围。当流赤足踏涧石，水声激激风吹衣。人生如此自可乐，岂必局束为人鞿？(鞿 一作：靰)嗟哉吾党二三子，安得至老不更归。"
        },
        {
            "标题": "原毁",
            "作者": "韩愈",
            "内容": "　　古之君子，其责己也重以周，其待人也轻以约。重以周，故不怠；轻以约，故人乐为善。\n　　闻古之人有舜者，其为人也，仁义人也。求其所以为舜者，责于己曰：“彼，人也；予，人也。彼能是，而我乃不能是！”早夜以思，去其不如舜者，就其如舜者。闻古之人有周公者，其为人也，多才与艺人也。求其所以为周公者，责于己曰：“彼，人也；予，人也。彼能是，而我乃不能是！”早夜以思，去其不如周公者，就其如周公者。舜，大圣人也，后世无及焉；周公，大圣人也，后世无及焉。是人也，乃曰：“不如舜，不如周公，吾之病也。”是不亦责于身者重以周乎！其于人也，曰：“彼人也，能有是，是足为良人矣；能善是，是足为艺人矣。”取其一，不责其二；即其新，不究其旧：恐恐然惟惧其人之不得为善之利。一善易修也，一艺易能也，其于人也，乃曰：“能有是，是亦足矣。”曰：“能善是，是亦足矣。”不亦待于人者轻以约乎？\n　　今之君子则不然。其责人也详，其待己也廉。详，故人难于为善；廉，故自取也少。己未有善，曰：“我善是，是亦足矣。”己未有能，曰：“我能是，是亦足矣。”外以欺于人，内以欺于心，未少有得而止矣，不亦待其身者已廉乎？\n　　其于人也，曰：“彼虽能是，其人不足称也；彼虽善是，其用不足称也。”举其一，不计其十；究其旧，不图其新：恐恐然惟惧其人之有闻也。是不亦责于人者已详乎？\n　　夫是之谓不以众人待其身，而以圣人望于人，吾未见其尊己也。\n　　虽然，为是者，有本有原，怠与忌之谓也。怠者不能修，而忌者畏人修。吾尝试之矣，尝试语于众曰：“某良士，某良士。”其应者，必其人之与也；不然，则其所疏远不与同其利者也；不然，则其畏也。不若是，强者必怒于言，懦者必怒于色矣。又尝语于众曰：“某非良士，某非良士。”其不应者，必其人之与也，不然，则其所疏远不与同其利者也，不然，则其畏也。不若是，强者必说于言，懦者必说于色矣。\n　　是故事修而谤兴，德高而毁来。呜呼！士之处此世，而望名誉之光，道德之行，难已！\n　　将有作于上者，得吾说而存之，其国家可几而理欤！ "
        },
        {
            "标题": "柳子厚墓志铭",
            "作者": "韩愈",
            "内容": "　　子厚，讳宗元。七世祖庆，为拓跋魏侍中，封济阴公。曾伯祖奭，为唐宰相，与褚遂良、韩瑗俱得罪武后，死高宗朝。皇考讳镇，以事母弃太常博士，求为县令江南。其后以不能媚权贵，失御史。权贵人死，乃复拜侍御史。号为刚直，所与游皆当世名人。\n　　子厚少精敏，无不通达。逮其父时，虽少年，已自成人，能取进士第，崭然见头角。众谓柳氏有子矣。其后以博学宏词，授集贤殿正字。俊杰廉悍，议论证据今古，出入经史百子，踔厉风发，率常屈其座人。名声大振，一时皆慕与之交。诸公要人，争欲令出我门下，交口荐誉之。\n　　贞元十九年，由蓝田尉拜监察御史。顺宗即位，拜礼部员外郎。遇用事者得罪，例出为刺史。未至，又例贬永州司马。居闲，益自刻苦，务记览，为词章，泛滥停蓄，为深博无涯涘。而自肆于山水间。\n　　元和中，尝例召至京师；又偕出为刺史，而子厚得柳州。既至，叹曰：“是岂不足为政邪？”因其土俗，为设教禁，州人顺赖。其俗以男女质钱，约不时赎，子本相侔，则没为奴婢。子厚与设方计，悉令赎归。其尤贫力不能者，令书其佣，足相当，则使归其质。观察使下其法于他州，比一岁，免而归者且千人。衡湘以南为进士者，皆以子厚为师，其经承子厚口讲指画为文词者，悉有法度可观。\n　　其召至京师而复为刺史也，中山刘梦得禹锡亦在遣中，当诣播州。子厚泣曰：“播州非人所居，而梦得亲在堂，吾不忍梦得之穷，无辞以白其大人；且万无母子俱往理。”请于朝，将拜疏，愿以柳易播，虽重得罪，死不恨。遇有以梦得事白上者，梦得于是改刺连州。呜呼！士穷乃见节义。今夫平居里巷相慕悦，酒食游戏相徵逐，诩诩强笑语以相取下，握手出肺肝相示，指天日涕泣，誓生死不相背负，真若可信；一旦临小利害，仅如毛发比，反眼若不相识。落陷穽，不一引手救，反挤之，又下石焉者，皆是也。此宜禽兽夷狄所不忍为，而其人自视以为得计。闻子厚之风，亦可以少愧矣。\n　　子厚前时少年，勇于为人，不自贵重顾籍，谓功业可立就，故坐废退。既退，又无相知有气力得位者推挽，故卒死于穷裔。材不为世用，道不行于时也。使子厚在台省时，自持其身，已能如司马刺史时，亦自不斥；斥时，有人力能举之，且必复用不穷。然子厚斥不久，穷不极，虽有出于人，其文学辞章，必不能自力，以致必传于后如今，无疑也。虽使子厚得所愿，为将相于一时，以彼易此，孰得孰失，必有能辨之者。\n　　子厚以元和十四年十一月八日卒，年四十七。以十五年七月十日，归葬万年先人墓侧。子厚有子男二人：长曰周六，始四岁；季曰周七，子厚卒乃生。女子二人，皆幼。其得归葬也，费皆出观察使河东裴君行立。行立有节概，重然诺，与子厚结交，子厚亦为之尽，竟赖其力。葬子厚于万年之墓者，舅弟卢遵。遵，涿人，性谨慎，学问不厌。自子厚之斥，遵从而家焉，逮其死不去。既往葬子厚，又将经纪其家，庶几有始终者。\n　　铭曰：“是惟子厚之室，既固既安，以利其嗣人。” "
        },
        {
            "标题": "原道",
            "作者": "韩愈",
            "内容": "　　博爱之谓仁，行而宜之之谓义，由是而之焉之谓道，足乎己无待于外之谓德。仁与义为定名，道与德为虚位。故道有君子小人，而德有凶有吉。老子之小仁义，非毁之也，其见者小也。坐井而观天，曰天小者，非天小也。彼以煦煦为仁，孑孑为义，其小之也则宜。其所谓道，道其所道，非吾所谓道也。其所谓德，德其所德，非吾所谓德也。凡吾所谓道德云者，合仁与义言之也，天下之公言也。老子之所谓道德云者，去仁与义言之也，一人之私言也。\n　　周道衰，孔子没，火于秦，黄老于汉，佛于晋、魏、梁、隋之间。其言道德仁义者，不入于杨，则归于墨；不入于老，则归于佛。入于彼，必出于此。入者主之，出者奴之；入者附之，出者污之。噫！后之人其欲闻仁义道德之说，孰从而听之？老者曰：“孔子，吾师之弟子也。”佛者曰：“孔子，吾师之弟子也。”为孔子者，习闻其说，乐其诞而自小也，亦曰“吾师亦尝师之”云尔。不惟举之于口，而又笔之于其书。噫！后之人虽欲闻仁义道德之说，其孰从而求之？\n　　甚矣，人之好怪也，不求其端，不讯其末，惟怪之欲闻。古之为民者四，今之为民者六。古之教者处其一，今之教者处其三。农之家一，而食粟之家六。工之家一，而用器之家六。贾之家一，而资焉之家六。奈之何民不穷且盗也？\n　　古之时，人之害多矣。有圣人者立，然后教之以相生相养之道。为之君，为之师。驱其虫蛇禽兽，而处之中土。寒然后为之衣，饥然后为之食。木处而颠，土处而病也，然后为之宫室。为之工以赡其器用，为之贾以通其有无，为之医药以济其夭死，为之葬埋祭祀以长其恩爱，为之礼以次其先后，为之乐以宣其湮郁，为之政以率其怠倦，为之刑以锄其强梗。相欺也，为之符、玺、斗斛、权衡以信之。相夺也，为之城郭甲兵以守之。害至而为之备，患生而为之防。今其言曰：“圣人不死，大盗不止。剖斗折衡，而民不争。”呜呼！其亦不思而已矣。如古之无圣人，人之类灭久矣。何也？无羽毛鳞介以居寒热也，无爪牙以争食也。\n　　是故君者，出令者也；臣者，行君之令而致之民者也；民者，出粟米麻丝，作器皿，通货财，以事其上者也。君不出令，则失其所以为君；臣不行君之令而致之民，则失其所以为臣；民不出粟米麻丝，作器皿，通货财，以事其上，则诛。今其法曰，必弃而君臣，去而父子，禁而相生相养之道，以求其所谓清净寂灭者。呜呼！其亦幸而出于三代之后，不见黜于禹、汤、文、武、周公、孔子也。其亦不幸而不出于三代之前，不见正于禹、汤、文、武、周公、孔子也。\n　　帝之与王，其号虽殊，其所以为圣一也。夏葛而冬裘，渴饮而饥食，其事虽殊，其所以为智一也。今其言曰：“曷不为太古之无事”？”是亦责冬之裘者曰：“曷不为葛之之易也？”责饥之食者曰：“曷不为饮之之易也？”传曰：“古之欲明明德于天下者，先治其国；欲治其国者，先齐其家；欲齐其家者，先修其身；欲修其身者，先正其心；欲正其心者，先诚其意。”然则古之所谓正心而诚意者，将以有为也。今也欲治其心而外天下国家，灭其天常，子焉而不父其父，臣焉而不君其君，民焉而不事其事。孔子之作《春秋》也，诸侯用夷礼则夷之，进于中国则中国之。经曰：“夷狄之有君，不如诸夏之亡。”《诗》曰：戎狄是膺，荆舒是惩”今也举夷狄之法，而加之先王之教之上，几何其不胥而为夷也？\n　　夫所谓先王之教者，何也？博爱之谓仁，行而宜之之谓义。由是而之焉之谓道。足乎己无待于外之谓德。其文：《诗》、《书》、《易》、《春秋》；其法：礼、乐、刑、政；其民：士、农、工、贾；其位：君臣、父子、师友、宾主、昆弟、夫妇；其服：麻、丝；其居：宫、室；其食：粟米、果蔬、鱼肉。其为道易明，而其为教易行也。是故以之为己，则顺而祥；以之为人，则爱而公；以之为心，则和而平；以之为天下国家，无所处而不当。是故生则得其情，死则尽其常。效焉而天神假，庙焉而人鬼飨。曰：“斯道也，何道也？”曰：“斯吾所谓道也，非向所谓老与佛之道也。尧以是传之舜，舜以是传之禹，禹以是传之汤，汤以是传之文、武、周公，文、武、周公传之孔子，孔子传之孟轲，轲之死，不得其传焉。荀与扬也，择焉而不精，语焉而不详。由周公而上，上而为君，故其事行。由周公而下，下而为臣，故其说长。然则如之何而可也？曰：“不塞不流，不止不行。人其人，火其书，庐其居。明先王之道以道之，鳏寡孤独废疾者有养也。其亦庶乎其可也！” "
        },
        {
            "标题": "送董邵南游河北序",
            "作者": "韩愈",
            "内容": "　　燕赵古称多感慨悲歌之士。董生举进士，屡不得志于有司，怀抱利器，郁郁适兹土。吾知其必有合也。董生勉乎哉！\n　　夫以子之不遇时，苟慕义强仁者皆爱惜焉。矧燕赵之士出乎其性者哉！然吾尝闻风俗与化移易，吾恶知其今不异于古所云邪?聊以吾子之行卜之也。董生勉乎哉！\n　　吾因子有所感矣。为我吊望诸君之墓，而观于其市，复有昔时屠狗者乎？为我谢曰：“明天子在上，可以出而仕矣。” "
        },
        {
            "标题": "晚春二首·其二",
            "作者": "韩愈",
            "内容": "谁收春色将归去，慢绿妖红半不存。榆荚只能随柳絮，等闲撩乱走空园。"
        },
        {
            "标题": "知音者诚希",
            "作者": "韩愈",
            "内容": "知音者诚希，念子不能别。行行天未晓，携酒踏明月。"
        },
        {
            "标题": "祭鳄鱼文",
            "作者": "韩愈",
            "内容": "　　维年月日，潮州刺史韩愈使军事衙推秦济，以羊一、猪一，投恶溪之潭水，以与鳄鱼食，而告之曰：\n　　昔先王既有天下，列山泽，罔绳擉刃，以除虫蛇恶物为民害者，驱而出之四海之外。及后王德薄，不能远有，则江汉之间，尚皆弃之以与蛮、夷、楚、越；况潮岭海之间，去京师万里哉！鳄鱼之涵淹卵育于此，亦固其所。今天子嗣唐位，神圣慈武，四海之外，六合之内，皆抚而有之；况禹迹所揜，扬州之近地，刺史、县令之所治，出贡赋以供天地宗庙百神之祀之壤者哉？鳄鱼其不可与刺史杂处此土也。\n　　刺史受天子命，守此土，治此民，而鳄鱼睅然不安溪潭，据处食民畜、熊、豕、鹿、獐，以肥其身，以种其子孙；与刺史亢拒，争为长雄；刺史虽驽弱，亦安肯为鳄鱼低首下心，伈伈睍睍，为民吏羞，以偷活于此邪！且承天子命以来为吏，固其势不得不与鳄鱼辨。\n　　鳄鱼有知，其听刺史言：潮之州，大海在其南，鲸、鹏之大，虾、蟹之细，无不归容，以生以食，鳄鱼朝发而夕至也。今与鳄鱼约：尽三日，其率丑类南徙于海，以避天子之命吏；三日不能，至五日；五日不能，至七日；七日不能，是终不肯徙也。是不有刺史、听从其言也；不然，则是鳄鱼冥顽不灵，刺史虽有言，不闻不知也。夫傲天子之命吏，不听其言，不徙以避之，与冥顽不灵而为民物害者，皆可杀。刺史则选材技吏民，操强弓毒矢，以与鳄鱼从事，必尽杀乃止。其无悔！"
        },
        {
            "标题": "获麟解",
            "作者": "韩愈",
            "内容": "　　麟之为灵，昭昭也。咏于《诗》，书于《春秋》，杂出于传记百家之书，虽妇人小子皆知其为祥也。\n　　然麟之为物，不畜于家，不恒有于天下。其为形也不类，非若马牛犬豕豺狼麋鹿然。然则虽有麟，不可知其为麟也。\n　　角者吾知其为牛，鬣者吾知其为马，犬豕豺狼麋鹿，吾知其为犬豕豺狼麋鹿。惟麟也，不可知。不可知，则其谓之不祥也亦宜。虽然，麟之出，必有圣人在乎位。麟为圣人出也。圣人者，必知麟，麟之果不为不祥也。\n　　又曰：“麟之所以为麟者，以德不以形。”若麟之出不待圣人，则谓之不祥也亦宜。 "
        },
        {
            "标题": "谁氏子",
            "作者": "韩愈",
            "内容": "非痴非狂谁氏子，去入王屋称道士。白头老母遮门啼，\n\n挽断衫袖留不止。翠眉新妇年二十，载送还家哭穿市。\n\n或云欲学吹凤笙，所慕灵妃媲萧史。又云时俗轻寻常，\n\n力行险怪取贵仕。神仙虽然有传说，知者尽知其妄矣。\n\n圣君贤相安可欺，乾死穷山竟何俟。呜呼余心诚岂弟，\n\n愿往教诲究终始。罚一劝百政之经，不从而诛未晚耳。\n\n谁其友亲能哀怜，写吾此诗持送似。"
        },
        {
            "标题": "调张籍",
            "作者": "韩愈",
            "内容": "李杜文章在，光焰万丈长。不知群儿愚，那用故谤伤。蚍蜉撼大树，可笑不自量！伊我生其后，举颈遥相望。夜梦多见之，昼思反微茫。徒观斧凿痕，不瞩治水航。想当施手时，巨刃磨天扬。垠崖划崩豁，乾坤摆雷硠。唯此两夫子，家居率荒凉。帝欲长吟哦，故遣起且僵。翦翎送笼中，使看百鸟翔。平生千万篇，金薤垂琳琅。仙官敕六丁，雷电下取将。流落人间者，太山一毫芒。我愿生两翅，捕逐出八荒。精诚忽交通，百怪入我肠。刺手拔鲸牙，举瓢酌天浆。腾身跨汗漫，不著织女襄。顾语地上友，经营无太忙。乞君飞霞佩，与我高颉颃。"
        },
        {
            "标题": "送桂州严大夫同用南字",
            "作者": "韩愈",
            "内容": "苍苍森八桂，兹地在湘南。江作青罗带，山如碧玉篸。户多输翠羽，家自种黄甘。远胜登仙去，飞鸾不假骖。"
        },
        {
            "标题": "池上絮",
            "作者": "韩愈",
            "内容": "池上无风有落晖，杨花晴后自飞飞。 为将纤质凌清镜，湿却无穷不得归。"
        },
        {
            "标题": "谏迎佛骨表",
            "作者": "韩愈",
            "内容": "　　臣某言：伏以佛者，夷狄之一法耳,自后汉时流入中国,上古未尝有也。昔者黄帝在位百年，年百一十岁；少昊在位八十年，年百岁；颛顼在位七十九年，年九十八岁；帝喾在位七十年，年百五岁；帝尧在位九十八年，年百一十八岁；帝舜及禹，年皆百岁。此时天下太平，百姓安乐寿考，然而中国未有佛也。其后殷汤亦年百岁，汤孙太戊在位七十五年，武丁在位五十九年，书史不言其年寿所极，推其年数，盖亦俱不减百岁。周文王年九十七岁，武王年九十三岁，穆王在位百年。此时佛法亦未入中国，非因事佛而致然也。\n　　汉明帝时，始有佛法，明帝在位，才十八年耳。其后乱亡相继，运祚不长。宋、齐、梁、陈、元魏已下，事佛渐谨，年代尤促。惟梁武帝在位四十八年，前后三度舍身施佛，宗庙之祭，不用牲牢，昼日一食，止于菜果，其后竞为侯景所逼，饿死台城，国亦寻灭。事佛求福，乃更得祸。由此观之，佛不足事，亦可知矣。\n　　高祖始受隋禅，则议除之。当时群臣材识不远，不能深知先王之道，古今之宜，推阐圣明，以救斯弊，其事遂止，臣常恨焉。伏维睿圣文武皇帝陛下，神圣英武，数千百年已来，未有伦比。即位之初，即不许度人为僧尼道，又不许创立寺观。臣常以为高祖之志，必行于陛下之手，今纵未能即行，岂可恣之转令盛也?\n　　今闻陛下令群僧迎佛骨于凤翔，御楼以观，舁入大内，又令诸寺递迎供养。臣虽至愚，必知陛下不惑于佛，作此崇奉，以祈福祥也。直以年丰人乐，徇人之心，为京都士庶设诡异之观，戏玩之具耳。安有圣明若此，而肯信此等事哉!然百姓愚冥，易惑难晓，苟见陛下如此，将谓真心事佛，皆云：“天子大圣，犹一心敬信；百姓何人，岂合更惜身命!”焚顶烧指，百十为群，解衣散钱，自朝至暮，转相仿效，惟恐后时，老少奔波，弃其业次。若不即加禁遏，更历诸寺，必有断臂脔身以为供养者。伤风败俗，传笑四方，非细事也。\n　　夫佛本夷狄之人，与中国言语不通，衣服殊制；口不言先王之法言，身不服先王之法服；不知君臣之义，父子之情。假如其身至今尚在，奉其国命，来朝京师，陛下容而接之，不过宣政一见，礼宾一设，赐衣一袭，卫而出之于境，不令惑众也。况其身死已久，枯朽之骨，凶秽之馀，岂宜令入宫禁？\n　　孔子曰：“敬鬼神而远之。”古之诸侯，行吊于其国，尚令巫祝先以桃茹祓除不祥，然后进吊。今无故取朽秽之物，亲临观之，巫祝不先，桃茹不用，群臣不言其非，御史不举其失，臣实耻之。乞以此骨付之有司，投诸水火，永绝根本，断天下之疑，绝后代之惑。使天下之人，知大圣人之所作为，出于寻常万万也。岂不盛哉!岂不快哉!佛如有灵，能作祸祟，凡有殃咎，宜加臣身，上天鉴临，臣不怨悔。无任感激恳悃之至，谨奉表以闻。臣某诚惶诚恐。"
        },
        {
            "标题": "同水部张员外籍曲江春游寄白二十二舍人",
            "作者": "韩愈",
            "内容": "漠漠轻阴晚自开，青天白日映楼台。曲江水满花千树，有底忙时不肯来。"
        },
        {
            "标题": "八月十五夜赠张功曹",
            "作者": "韩愈",
            "内容": "纤云四卷天无河，清风吹空月舒波。沙平水息声影绝，一杯相属君当歌。君歌声酸辞且苦，不能听终泪如雨。洞庭连天九疑高，蛟龙出没猩鼯号。十生九死到官所，幽居默默如藏逃。下床畏蛇食畏药，海气湿蛰熏腥臊。昨者州前捶大鼓，嗣皇继圣登夔皋。赦书一日行万里，罪从大辟皆除死。迁者追回流者还，涤瑕荡垢清朝班。州家申名使家抑，坎轲只得移荆蛮。判司卑官不堪说，未免捶楚尘埃间。同时辈流多上道，天路幽险难追攀。君歌且休听我歌，我歌今与君殊科。一年明月今宵多，人生由命非由他。有酒不饮奈明何。"
        },
        {
            "标题": "醉留东野",
            "作者": "韩愈",
            "内容": "昔年因读李白杜甫诗，长恨二人不相从。吾与东野生并世，如何复蹑二子踪。东野不得官，白首夸龙钟。韩子稍奸黠，自惭青蒿倚长松。低头拜东野，原得终始如駏蛩。东野不回头，有如寸筳撞巨钟。吾愿身为云，东野变为龙。四方上下逐东野，虽有离别无由逢？"
        },
        {
            "标题": "青青水中蒲二首",
            "作者": "韩愈",
            "内容": "青青水中蒲，下有一双鱼。君今上陇去，我在与谁居？\n青青水中蒲，长在水中居。寄语浮萍草，相随我不如。"
        },
        {
            "标题": "送孟东野序",
            "作者": "韩愈",
            "内容": "　　大凡物不得其平则鸣：草木之无声，风挠之鸣。水之无声，风荡之鸣。其跃也，或激之；其趋也，或梗之；其沸也，或炙之。金石之无声，或击之鸣。人之于言也亦然，有不得已者而后言。其歌也有思，其哭也有怀，凡出乎口而为声者，其皆有弗平者乎！\n　　乐也者，郁于中而泄于外者也，择其善鸣者而假之鸣。金、石、丝、竹、匏、土、革、木八者，物之善鸣者也。维天之于时也亦然，择其善鸣者而假之鸣。是故以鸟鸣春，以雷鸣夏，以虫鸣秋，以风鸣冬。四时之相推敚，其必有不得其平者乎？\n　　其于人也亦然。人声之精者为言，文辞之于言，又其精也，尤择其善鸣者而假之鸣。其在唐、虞，咎陶、禹，其善鸣者也，而假以鸣，夔弗能以文辞鸣，又自假于《韶》以鸣。夏之时，五子以其歌鸣。伊尹鸣殷，周公鸣周。凡载于《诗》、《书》六艺，皆鸣之善者也。周之衰，孔子之徒鸣之，其声大而远。传曰：“天将以夫子为木铎。”其弗信矣乎！其末也，庄周以其荒唐之辞鸣。楚，大国也，其亡也以屈原鸣。臧孙辰、孟轲、荀卿，以道鸣者也。杨朱、墨翟、管夷吾、晏婴、老聃、申不害、韩非、慎到、田骈、邹衍、尸佼、孙武、张仪、苏秦之属，皆以其术鸣。秦之兴，李斯鸣之。汉之时，司马迁、相如、扬雄，最其善鸣者也。其下魏晋氏，鸣者不及于古，然亦未尝绝也。就其善者，其声清以浮，其节数以急，其辞淫以哀，其志弛以肆；其为言也，乱杂而无章。将天丑其德莫之顾邪？何为乎不鸣其善鸣者也！\n　　唐之有天下，陈子昂、苏源明、元结、李白、杜甫、李观，皆以其所能鸣。其存而在下者，孟郊东野始以其诗鸣。其高出魏晋，不懈而及于古，其他浸淫乎汉氏矣。从吾游者，李翱、张籍其尤也。三子者之鸣信善矣。抑不知天将和其声，而使鸣国家之盛邪，抑将穷饿其身，思愁其心肠，而使自鸣其不幸邪？三子者之命，则悬乎天矣。其在上也奚以喜，其在下也奚以悲！东野之役于江南也，有若不释然者，故吾道其于天者以解之。"
        },
        {
            "标题": "送穷文",
            "作者": "韩愈",
            "内容": "　　元和六年正月乙丑晦，主人使奴星结柳作车，缚草为船，载糗舆粻，牛繫轭下，引帆上樯。三揖穷鬼而告之曰：“闻子行有日矣，鄙人不敢问所涂，窃具船与车，备载糗粻，日吉时良，利行四方，子饭一盂，子啜一觞，携朋挈俦，去故就新，驾尘彍风，与电争先，子无底滞之尤，我有资送之恩，子等有意于行乎？” \n　　屏息潜听，如闻音声，若啸若啼，砉欻嚘嘤，毛发尽竖，竦肩缩颈，疑有而无，久乃可明，若有言者曰：“吾与子居，四十年余，子在孩提，吾不子愚，子学子耕，求官与名，惟子是从，不变于初。门神户灵，我叱我呵，包羞诡随，志不在他。子迁南荒，热烁湿蒸，我非其乡，百鬼欺陵。太学四年，朝齑暮盐，唯我保汝，人皆汝嫌。自初及终，未始背汝，心无异谋，口绝行语，於何听闻，云我当去？是必夫子信谗，有间于予也。我鬼非人，安用车船，鼻齅臭香，糗粻可捐。单独一身，谁为朋俦，子苟备知，可数已不？子能尽言，可谓圣智，情状既露，敢不回避。” \n　　主人应之曰：“予以吾为真不知也耶！子之朋俦，非六非四，在十去五，满七除二，各有主张，私立名字，捩手覆羹，转喉触讳，凡所以使吾面目可憎、语言无味者，皆子之志也。——其名曰智穷：矫矫亢亢，恶园喜方，羞为奸欺，不忍伤害；其次名曰学穷：傲数与名，摘抉杳微，高挹群言，执神之机；又其次曰文穷：不专一能，怪怪奇奇，不可时施，祗以自嬉；又其次曰命穷：影与行殊，而丑心妍，利居众后，责在人先；又其次曰交穷：磨肌戛骨，吐出心肝，企足以待，寘我仇怨。凡此五鬼，为吾五患，饥我寒我，兴讹造讪，能使我迷，人莫能间，朝悔其行，暮已复然，蝇营狗苟，驱去复还。” \n　　言未毕，五鬼相与张眼吐舌，跳踉偃仆，抵掌顿脚，失笑相顾。徐谓主人曰：“子知我名，凡我所为，驱我令去，小黠大痴。人生一世，其久几何，吾立子名，百世不磨。小人君子，其心不同，惟乖於时，乃与天通。携持琬琰，易一羊皮，饫于肥甘，慕彼糠糜。天下知子，谁过于予。虽遭斥逐，不忍于疏，谓予不信，请质诗书。” \n　　主人于是垂头丧气，上手称谢，烧车与船，延之上座。 "
        },
        {
            "标题": "宿龙宫滩",
            "作者": "韩愈",
            "内容": "浩浩复汤汤，滩声抑更扬。奔流疑激电，惊浪似浮霜。梦觉灯生晕，宵残雨送凉。如何连晓语，只是说家乡？"
        },
        {
            "标题": "讳辩",
            "作者": "韩愈",
            "内容": "　　愈与李贺书，劝贺举进士。贺举进士有名，与贺争名者毁之，曰贺父名晋肃，贺不举进士为是，劝之举者为非。听者不察也，和而唱之，同然一辞。皇甫湜曰：“若不明白，子与贺且得罪。”愈曰：“然。”\n　　律曰：“二名不偏讳。”释之者曰：“谓若言‘征’不称‘在’，言‘在’不称‘征’是也。”律曰：“不讳嫌名。”释之者曰：“谓若‘禹’与‘雨’、‘丘’与‘蓲’之类是也。”今贺父名晋肃，贺举进士，为犯二名律乎？为犯嫌名律乎？父名晋肃，子不得举进士，若父名仁，子不得为人乎？夫讳始于何时？作法制以教天下者，非周公孔子欤？周公作诗不讳，孔子不偏讳二名，《春秋》不讥不讳嫌名，康王钊之孙，实为昭王。曾参之父名晳，曾子不讳昔。周之时有骐期，汉之时有杜度，此其子宜如何讳？将讳其嫌遂讳其姓乎？将不讳其嫌者乎？汉讳武帝名彻为通，不闻又讳车辙之辙为某字也；讳吕后名雉为野鸡，不闻又讳治天下之治为某字也。今上章及诏，不闻讳浒、势、秉、机也。惟宦官宫妾，乃不敢言谕及机，以为触犯。士君子言语行事，宜何所法守也？今考之于经，质之于律，稽之以国家之典，贺举进士为可邪？为不可邪？\n　　凡事父母，得如曾参，可以无讥矣；作人得如周公孔子，亦可以止矣。今世之士，不务行曾参周公孔子之行，而讳亲之名，则务胜于曾参周公孔子，亦见其惑也。夫周公孔子曾参卒不可胜，胜周公孔子曾参，乃比于宦者宫妾，则是宦者宫妾之孝于其亲，贤于周公孔子曾参者邪？ "
        },
        {
            "标题": "送李愿归盘谷序",
            "作者": "韩愈",
            "内容": "　　太行之阳有盘谷。盘谷之间，泉甘而土肥，草木丛茂，居民鲜少。或曰：“谓其环两山之间，故曰‘盘’。”或曰：“是谷也，宅幽而势阻，隐者之所盘旋。”友人李愿居之。\n　　愿之言曰：“人之称大丈夫者，我知之矣：利泽施于人，名声昭于时，坐于庙朝，进退百官，而佐天子出令；其在外，则树旗旄，罗弓矢，武夫前呵，从者塞途，供给之人，各执其物，夹道而疾驰。喜有赏，怒有刑。才畯满前，道古今而誉盛德，入耳而不烦。曲眉丰颊，清声而便体，秀外而惠中，飘轻裾，翳长袖，粉白黛绿者，列屋而闲居，妒宠而负恃，争妍而取怜。大丈夫之遇知于天子、用力于当世者之所为也。吾非恶此而逃之，是有命焉，不可幸而致也。\n　　穷居而野处，升高而望远，坐茂树以终日，濯清泉以自洁。采于山，美可茹；钓于水，鲜可食。起居无时，惟适之安。与其有誉于前，孰若无毁于其后；与其有乐于身，孰若无忧于其心。车服不维，刀锯不加，理乱不知，黜陟不闻。大丈夫不遇于时者之所为也，我则行之。\n　　伺候于公卿之门，奔走于形势之途，足将进而趑趄，口将言而嗫嚅，处污秽而不羞，触刑辟而诛戮，侥幸于万一，老死而后止者，其于为人，贤不肖何如也？”\n　　昌黎韩愈闻其言而壮之，与之酒而为之歌曰：“盘之中，维子之宫；盘之土，维子之稼；盘之泉，可濯可沿；盘之阻，谁争子所？窈而深，廓其有容；缭而曲，如往而复。嗟盘之乐兮，乐且无央；虎豹远迹兮，蛟龙遁藏；鬼神守护兮，呵禁不祥。饮且食兮寿而康，无不足兮奚所望！膏吾车兮秣吾马，从子于盘兮，终吾生以徜徉！”"
        },
        {
            "标题": "答张十一功曹",
            "作者": "韩愈",
            "内容": "山净江空水见沙，哀猿啼处两三家。筼筜竞长纤纤笋，踯躅闲开艳艳花。未报君恩知死所，莫令炎瘴送生涯。吟君诗罢看双鬓，斗觉霜毛一半加。"
        },
        {
            "标题": "花岛",
            "作者": "韩愈",
            "内容": "蜂蝶去纷纷，香风隔岸闻。欲知花岛处，水上觅红云。"
        },
        {
            "标题": "答李翊书",
            "作者": "韩愈",
            "内容": "　　六月二十六日，愈白。李生足下：生之书辞甚高，而其问何下而恭也。能如是，谁不欲告生以其道？道德之归也有日矣，况其外之文乎？抑愈所谓望孔子之门墙而不入于其宫者，焉足以知是且非邪？虽然，不可不为生言之。 \n　　生所谓“立言”者，是也；生所为者与所期者，甚似而几矣。抑不知生之志：蕲胜于人而取于人邪？将蕲至于古之立言者邪？蕲胜于人而取于人，则固胜于人而可取于人矣！将蕲至于古之立言者，则无望其速成，无诱于势利，养其根而俟其实，加其膏而希其光。根之茂者其实遂，膏之沃者其光晔。仁义之人，其言蔼如也。\n　　抑又有难者。愈之所为，不自知其至犹未也；虽然，学之二十余年矣。始者，非三代两汉之书不敢观，非圣人之志不敢存。处若忘，行若遗，俨乎其若思，茫乎其若迷。当其取于心而注于手也，惟陈言之务去，戛戛乎其难哉！其观于人，不知其非笑之为非笑也。如是者亦有年，犹不改。然后识古书之正伪，与虽正而不至焉者，昭昭然白黑分矣，而务去之，乃徐有得也。\n　　当其取于心而注于手也，汩汩然来矣。其观于人也，笑之则以为喜，誉之则以为忧，以其犹有人之说者存也。如是者亦有年，然后浩乎其沛然矣。吾又惧其杂也，迎而距之，平心而察之，其皆醇也，然后肆焉。虽然，不可以不养也，行之乎仁义之途，游之乎诗书之源，无迷其途，无绝其源，终吾身而已矣。\n　　气，水也；言，浮物也。水大而物之浮者大小毕浮。气之与言犹是也，气盛则言之短长与声之高下者皆宜。虽如是，其敢自谓几于成乎？虽几于成，其用于人也奚取焉？虽然，待用于人者，其肖于器邪？用与舍属诸人。君子则不然。处心有道，行己有方，用则施诸人，舍则传诸其徒，垂诸文而为后世法。如是者，其亦足乐乎？其无足乐也？\n　　有志乎古者希矣，志乎古必遗乎今。吾诚乐而悲之。亟称其人，所以劝之，非敢褒其可褒而贬其可贬也。问于愈者多矣，念生之言不志乎利，聊相为言之。愈白。"
        },
        {
            "标题": "石鼓歌",
            "作者": "韩愈",
            "内容": "张生手持石鼓文，劝我试作石鼓歌。少陵无人谪仙死，才薄将奈石鼓何。周纲凌迟四海沸，宣王愤起挥天戈。大开明堂受朝贺，诸侯剑佩鸣相磨。蒐于岐阳骋雄俊，万里禽兽皆遮罗。镌功勒成告万世，凿石作鼓隳嵯峨。从臣才艺咸第一，拣选撰刻留山阿。雨淋日灸野火燎，鬼物守护烦撝呵。公从何处得纸本，毫发尽备无差讹。辞严义密读难晓，字体不类隶与蝌。年深岂免有缺画，快剑斫断生蛟鼍。鸾翔凤翥众仙下，珊瑚碧树交枝柯。金绳铁索锁钮壮，古鼎跃水龙腾梭。陋儒编诗不收入，二雅褊迫无委蛇。孔子西行不到秦，掎摭星宿遗羲娥。嗟余好古生苦晚，对此涕泪双滂沱。忆昔初蒙博士征，其年始改称元和。故人从军在右辅，为我度量掘臼科。濯冠沐浴告祭酒，如此至宝存岂多。毡包席裹可立致，十鼓只载数骆驼。荐诸太庙比郜鼎，光价岂止百倍过。圣恩若许留太学，诸生讲解得切磋。观经鸿都尚填咽，坐见举国来奔波。剜苔剔藓露节角，安置妥帖平不颇。大厦深檐与盖覆，经历久远期无佗。中朝大官老于事，讵肯感激徒媕婀。牧童敲火牛砺角，谁复著手为摩挲。日销月铄就埋没，六年西顾空吟哦。羲之俗书趁姿媚，数纸尚可博白鹅。继周八代争战罢，无人收拾理则那。方今太平日无事，柄任儒术崇丘轲。安能以此尚论列，愿借辩口如悬河。石鼓之歌止于此，呜呼吾意其蹉跎。"
        },
        {
            "标题": "洞庭湖阻风赠张十一署·时自阳山徙掾江陵",
            "作者": "韩愈",
            "内容": "十月阴气盛，北风无时休。苍茫洞庭岸，与子维双舟。 雾雨晦争泄，波涛怒相投。犬鸡断四听，粮绝谁与谋。 相去不容步，险如碍山丘。清谈可以饱，梦想接无由。 男女喧左右，饥啼但啾啾。非怀北归兴，何用胜羁愁。 云外有白日，寒光自悠悠。能令暂开霁，过是吾无求。"
        },
        {
            "标题": "张中丞传后叙",
            "作者": "韩愈",
            "内容": "　　元和二年四月十三日夜，愈与吴郡张籍阅家中旧书，得李翰所为《张巡传》。翰以文章自名，为此传颇详密。然尚恨有阙者：不为许远立传，又不载雷万春事首尾。\n　　远虽材若不及巡者，开门纳巡，位本在巡上。授之柄而处其下，无所疑忌，竟与巡俱守死，成功名，城陷而虏，与巡死先后异耳。两家子弟材智下，不能通知二父志，以为巡死而远就虏，疑畏死而辞服于贼。远诚畏死，何苦守尺寸之地，食其所爱之肉，以与贼抗而不降乎？当其围守时，外无蚍蜉蚁子之援，所欲忠者，国与主耳，而贼语以国亡主灭。远见救援不至，而贼来益众，必以其言为信；外无待而犹死守，人相食且尽，虽愚人亦能数日而知死所矣。远之不畏死亦明矣！乌有城坏其徒俱死，独蒙愧耻求活？虽至愚者不忍为，呜呼！而谓远之贤而为之邪？\n　　说者又谓远与巡分城而守，城之陷，自远所分始。以此诟远，此又与儿童之见无异。人之将死，其藏腑必有先受其病者；引绳而绝之，其绝必有处。观者见其然，从而尤之，其亦不达于理矣！小人之好议论，不乐成人之美，如是哉！如巡、远之所成就，如此卓卓，犹不得免，其他则又何说！\n　　当二公之初守也，宁能知人之卒不救，弃城而逆遁？苟此不能守，虽避之他处何益？及其无救而且穷也，将其创残饿羸之余，虽欲去，必不达。二公之贤，其讲之精矣！守一城，捍天下，以千百就尽之卒，战百万日滋之师，蔽遮江淮，沮遏其势，天下之不亡，其谁之功也！当是时，弃城而图存者，不可一二数；擅强兵坐而观者，相环也。不追议此，而责二公以死守，亦见其自比于逆乱，设淫辞而助之攻也。\n　　愈尝从事于汴徐二府，屡道于两府间，亲祭于其所谓双庙者。其老人往往说巡、远时事云：南霁云之乞救于贺兰也，贺兰嫉巡、远之声威功绩出己上，不肯出师救；爱霁云之勇且壮，不听其语，强留之，具食与乐，延霁云坐。霁云慷慨语曰：“云来时，睢阳之人，不食月余日矣！云虽欲独食，义不忍；虽食，且不下咽！”因拔所佩刀，断一指，血淋漓，以示贺兰。一座大惊，皆感激为云泣下。云知贺兰终无为云出师意，即驰去；将出城，抽矢射佛寺浮图，矢着其上砖半箭，曰：“吾归破贼，必灭贺兰！此矢所以志也。”愈贞元中过泗州，船上人犹指以相语。城陷，贼以刃胁降巡，巡不屈，即牵去，将斩之；又降霁云，云未应。巡呼云曰：“南八，男儿死耳，不可为不义屈！”云笑曰：“欲将以有为也；公有言，云敢不死！”即不屈。\n　　张籍曰：“有于嵩者，少依于巡；及巡起事，嵩常在围中。籍大历中于和州乌江县见嵩，嵩时年六十余矣。以巡初尝得临涣县尉，好学无所不读。籍时尚小，粗问巡、远事，不能细也。云：巡长七尺余，须髯若神。尝见嵩读《汉书》，谓嵩曰：“何为久读此？“嵩曰：“未熟也。“巡曰：“吾于书读不过三遍，终身不忘也。“因诵嵩所读书，尽卷不错一字。嵩惊，以为巡偶熟此卷，因乱抽他帙以试，无不尽然。嵩又取架上诸书试以问巡，巡应口诵无疑。嵩从巡久，亦不见巡常读书也。为文章，操纸笔立书，未尝起草。初守睢阳时，士卒仅万人，城中居人户，亦且数万，巡因一见问姓名，其后无不识者。巡怒，须髯辄张。及城陷，贼缚巡等数十人坐，且将戮。巡起旋，其众见巡起，或起或泣。巡曰：“汝勿怖！死，命也。“众泣不能仰视。巡就戮时，颜色不乱，阳阳如平常。远宽厚长者，貌如其心；与巡同年生，月日后于巡，呼巡为兄，死时年四十九。”嵩贞元初死于亳宋间。或传嵩有田在亳宋间，武人夺而有之，嵩将诣州讼理，为所杀。嵩无子。张籍云。"
        },
        {
            "标题": "送温处士赴河阳军序",
            "作者": "韩愈",
            "内容": "　　伯乐一过冀北之野，而马群遂空。夫冀北马多天下。伯乐虽善知马，安能空其郡邪？解之者曰：“吾所谓空，非无马也，无良马也。伯乐知马，遇其良，辄取之，群无留良焉。苟无良，虽谓无马，不为虚语矣。”\n　　东都，固士大夫之冀北也。恃才能深藏而不市者，洛之北涯曰石生，其南涯曰温生。大夫乌公，以鈇钺镇河阳之三月，以石生为才，以礼为罗，罗而致之幕下。未数月也，以温生为才，于是以石生为媒，以礼为罗，又罗而致之幕下。东都虽信多才士，朝取一人焉，拔其尤；暮取一人焉，拔其尤。自居守河南尹，以及百司之执事，与吾辈二县之大夫，政有所不通，事有所可疑，奚所咨而处焉？士大夫之去位而巷处者，谁与嬉游？小子后生，于何考德而问业焉？缙绅之东西行过是都者，无所礼于其庐。若是而称曰：“大夫乌公一镇河阳，而东都处士之庐无人焉。”岂不可也？\n　　夫南面而听天下，其所托重而恃力者，惟相与将耳。相为天子得人于朝廷，将为天子得文武士于幕下，求内外无治，不可得也。愈縻于兹，不能自引去，资二生以待老。今皆为有力者夺之，其何能无介然于怀邪?生既至，拜公于军门，其为吾以前所称，为天下贺；以后所称，为吾致私怨于尽取也。留守相公首为四韵诗歌其事，愈因推其意而序之。"
        },
        {
            "标题": "谒衡岳庙遂宿岳寺题门楼",
            "作者": "韩愈",
            "内容": "五岳祭秩皆三公，四方环镇嵩当中。火维地荒足妖怪，天假神柄专其雄。喷云泄雾藏半腹，虽有绝顶谁能穷？我来正逢秋雨节，阴气晦昧无清风。潜心默祷若有应，岂非正直能感通！须臾静扫众峰出，仰见突兀撑青空。紫盖连延接天柱，石廪腾掷堆祝融。森然魄动下马拜，松柏一径趋灵宫。粉墙丹柱动光彩，鬼物图画填青红。升阶伛偻荐脯酒，欲以菲薄明其衷。庙令老人识神意，睢盱侦伺能鞠躬。手持杯珓导我掷，云此最吉余难同。窜逐蛮荒幸不死，衣食才足甘长终。侯王将相望久绝，神纵欲福难为功。夜投佛寺上高阁，星月掩映云曈昽。猿鸣钟动不知曙，杲杲寒日生于东。"
        },
        {
            "标题": "闻梨花发赠刘师命",
            "作者": "韩愈",
            "内容": "桃蹊惆怅不能过，红艳纷纷落地多。 闻道郭西千树雪，欲将君去醉如何。"
        },
        {
            "标题": "游太平公主山庄",
            "作者": "韩愈",
            "内容": "公主当年欲占春，故将台榭押城闉。欲知前面花多少，直到南山不属人。"
        },
        {
            "标题": "新竹",
            "作者": "韩愈",
            "内容": "笋添南阶竹，日日成清閟.缥节已储霜，黄苞犹掩翠。\n\n出栏抽五六，当户罗三四。高标陵秋严，贞色夺春媚。\n\n稀生巧补林，并出疑争地。纵横乍依行，烂熳忽无次。\n\n风枝未飘吹，露粉先涵泪。何人可携玩，清景空瞪视。"
        },
        {
            "标题": "戏题牡丹",
            "作者": "韩愈",
            "内容": "幸自同开俱阴隐，何须相倚斗轻盈。陵晨并作新妆面，对客偏含不语情。双燕无机还拂掠，游蜂多思正经营。长年是事皆抛尽，今日栏边暂眼明。"
        },
        {
            "标题": "次潼关先寄张十二阁老使君",
            "作者": "韩愈",
            "内容": "荆山已去华山来，日出潼关四扇开。 刺史莫辞迎候远，相公亲破蔡州回。"
        },
        {
            "标题": "湘中",
            "作者": "韩愈",
            "内容": "猿愁鱼踊水翻波，自古流传是汨罗。 蘋藻满盘无处奠，空闻渔父扣舷歌。"
        },
        {
            "标题": "南山诗",
            "作者": "韩愈",
            "内容": "吾闻京城南，兹惟群山囿。东西两际海，巨细难悉究。 山经及地志，茫昧非受授。团辞试提挈，挂一念万漏。 欲休谅不能，粗叙所经觏。尝升崇丘望，戢戢见相凑。 晴明出棱角，缕脉碎分绣。蒸岚相澒洞，表里忽通透。 无风自飘簸，融液煦柔茂。横云时平凝，点点露数岫。 天空浮修眉，浓绿画新就。孤撑有巉绝，海浴褰鹏噣。 春阳潜沮洳，濯濯吐深秀。岩峦虽嵂崒，软弱类含酎。 夏炎百木盛，荫郁增埋覆。神灵日歊歔，云气争结构。 秋霜喜刻轹，磔卓立癯瘦。参差相叠重，刚耿陵宇宙。 冬行虽幽墨，冰雪工琢镂。新曦照危峨，亿丈恒高袤。 明昏无停态，顷刻异状候。西南雄太白，突起莫间簉。 藩都配德运，分宅占丁戊。逍遥越坤位，诋讦陷乾窦。 空虚寒兢兢，风气较搜漱。朱维方烧日，阴霰纵腾糅。 昆明大池北，去觌偶晴昼。绵联穷俯视，倒侧困清沤。 微澜动水面，踊跃躁猱狖。惊呼惜破碎，仰喜呀不仆。 前寻径杜墅，岔蔽毕原陋。崎岖上轩昂，始得观览富。 行行将遂穷，岭陆烦互走。勃然思坼裂，拥掩难恕宥。 巨灵与夸蛾，远贾期必售。还疑造物意，固护蓄精祐。 力虽能排斡，雷电怯呵诟。攀缘脱手足，蹭蹬抵积甃。 茫如试矫首，堛塞生怐愗。威容丧萧爽，近新迷远旧。 拘官计日月，欲进不可又。因缘窥其湫，凝湛閟阴兽。 鱼虾可俯掇，神物安敢寇。林柯有脱叶，欲堕鸟惊救。 争衔弯环飞，投弃急哺鷇。旋归道回睨，达枿壮复奏。 吁嗟信奇怪，峙质能化贸。前年遭谴谪，探历得邂逅。 初从蓝田入，顾盻劳颈脰。时天晦大雪，泪目苦矇瞀。 峻涂拖长冰，直上若悬溜。褰衣步推马，颠蹶退且复。 苍黄忘遐睎，所瞩才左右。杉篁咤蒲苏，杲耀攒介胄。 专心忆平道，脱险逾避臭。昨来逢清霁，宿愿忻始副。 峥嵘跻冢顶，倏闪杂鼯鼬。前低划开阔，烂漫堆众皱。 或连若相从，或蹙若相斗。或妥若弭伏，或竦若惊雊。 或散若瓦解，或赴若辐凑。或翩若船游，或决若马骤。 或背若相恶，或向若相佑。或乱若抽笋，或嵲若注灸。 或错若绘画，或缭若篆籀。或罗若星离，或蓊若云逗。 或浮若波涛，或碎若锄耨。或如贲育伦，赌胜勇前购。 先强势已出，后钝嗔bz譳。或如帝王尊，丛集朝贱幼。 虽亲不亵狎，虽远不悖谬。或如临食案，肴核纷饤饾。 又如游九原，坟墓包椁柩。或累若盆罂，或揭若bB豆。 或覆若曝鳖，或颓若寝兽。或蜿若藏龙，或翼若搏鹫。 或齐若友朋，或随若先后。或迸若流落，或顾若宿留。 或戾若仇雠，或密若婚媾。或俨若峨冠，或翻若舞袖。 或屹若战阵，或围若蒐狩。或靡然东注，或偃然北首。 或如火熹焰，或若气饙馏。或行而不辍，或遗而不收。 或斜而不倚，或弛而不彀。或赤若秃鬝，或熏若柴槱。 或如龟拆兆，或若卦分繇。或前横若剥，或后断若姤。 延延离又属，夬夬叛还遘。喁喁鱼闯萍，落落月经宿。 誾誾树墙垣，巘巘驾库厩。参参削剑戟，焕焕衔莹琇。 敷敷花披萼，k7々屋摧霤。悠悠舒而安，兀兀狂以狃。 超超出犹奔，蠢蠢骇不懋。大哉立天地，经纪肖营腠。 厥初孰开张，黾勉谁劝侑。创兹朴而巧，戮力忍劳疚。 得非施斧斤，无乃假诅咒。鸿荒竟无传，功大莫酬僦。 尝闻于祠官，芬苾降歆嗅。斐然作歌诗，惟用赞报酭。 "
        },
        {
            "标题": "与陈给事书",
            "作者": "韩愈",
            "内容": "　　愈再拜：愈之获见于阁下有年矣。始者亦尝辱一言之誉。贫贱也，衣食于奔走，不得朝夕继见。其后，阁下位益尊，伺候于门墙者日益进。夫位益尊，则贱者日隔；伺候于门墙者日益进，则爱博而情不专。愈也道不加修，而文日益有名。夫道不加修，则贤者不与；文日益有名，则同进者忌。始之以日隔之疏，加之以不专之望，以不与者之心，而听忌者之说。由是阁下之庭，无愈之迹矣。\n　　去年春，亦尝一进谒于左右矣。温乎其容，若加其新也；属乎其言，若闵其穷也。退而喜也，以告于人。其后，如东京取妻子，又不得朝夕继见。及其还也，亦尝一进谒于左右矣。邈乎其容，若不察其愚也；悄乎其言，若不接其情也。退而惧也，不敢复进。\n　　今则释然悟，翻然悔曰：其邈也，乃所以怒其来之不继也；其悄也，乃所以示其意也。不敏之诛，无所逃避。不敢遂进，辄自疏其所以，并献近所为《复志赋》以下十首为一卷，卷有标轴。《送孟郊序》一首，生纸写，不加装饰。皆有揩字注字处，急于自解而谢，不能俟更写。阁下取其意而略其礼可也。\n　　愈恐惧再拜。"
        },
        {
            "标题": "题百叶桃花",
            "作者": "韩愈",
            "内容": "百叶双桃晚更红，窥窗映竹见玲珑。应知侍史归天上，故伴仙郎宿禁中。"
        },
        {
            "标题": "琴操十首。猗兰操",
            "作者": "韩愈",
            "内容": "（孔子伤不逢时作。古琴操云：习习谷风，以阴以雨。\n\n之子于归，远送于野。何彼苍天，不得其所。逍遥九州，\n\n无有定处。世人暗蔽，不知贤者。年纪逝迈，一身将老）\n\n兰之猗猗，扬扬其香。不采而佩，于兰何伤。\n\n今天之旋，其曷为然。我行四方，以日以年。\n\n雪霜贸贸，荠麦之茂。子如不伤，我不尔觏。\n\n荠麦之茂，荠麦之有。君子之伤，君子之守。"
        },
        {
            "标题": "雉带箭",
            "作者": "韩愈",
            "内容": "原头火烧静兀兀，野雉畏鹰出复没。将军欲以巧伏人，盘马弯弓惜不发。地形渐窄观者多，雉惊弓满劲箭加。冲人决起百余尺，红翎白镞随倾斜。将军仰笑军吏贺，五色离披马前堕。"
        },
        {
            "标题": "圬者王承福传",
            "作者": "韩愈",
            "内容": "　　圬之为技贱且劳者也。有业之，其色若自得者。听其言，约而尽。问之，王其姓。承福其名。世为京兆长安农夫。天宝之乱，发人为兵。持弓矢十叁年，有官勋，弃之来归。丧其土田，手衣食，馀叁十年。舍于市之主人，而归其屋食之当焉。视时屋食之贵贱，而上下其圬之以偿之；有馀，则以与道路之废疾饿者焉。\n　　又曰：“粟，稼而生者也；若布与帛。必蚕绩而后成者也；其他所以养生之具，皆待人力而后完也；吾皆赖之。然人不可遍为，宜乎各致其能以相生也。故君者，理我所以生者也；而百官者，承君之化者也。任有大小，惟其所能，若器皿焉。食焉而怠其事，必有天殃，故吾不敢一日舍镘以嬉。夫镘易能，可力焉，又诚有功；取其直虽劳无愧，吾心安焉夫力易强而有功也；心难强而有智也。用力者使于人，用心者使人，亦其宜也。吾特择其易为无傀者取焉。\n　　“嘻！吾操镘以入富贵之家有年矣。有一至者焉，又往过之，则为墟矣；有再至、叁至者焉，而往过之，则为墟矣。问之其邻，或曰：“噫！刑戮也。”或曰：“身既死，而其子孙不能有也。”或曰：“死而归之官也。”吾以是观之，非所谓食焉怠其事，而得天殃者邪？非强心以智而不足，不择其才之称否而冒之者邪？非多行可愧，知其不可而强为之者邪？将富贵难守，薄宝而厚飨之者邪？抑丰悴有时，一去一来而不可常者邪？吾之心悯焉，是故择其力之可能者行焉。乐富贵而悲贫贱，我岂异于人哉？”\n　　又曰：“功大者，其所以自奉也博。妻与子，皆养于我者也；吾能薄而功小，不有之可也。又吾所谓劳力者，若立吾家而力不足，则心又劳也。”一身而二任焉，虽圣者石可为也。\n　　愈始闻而惑之，又从而思之，盖所谓“独善其身”者也。然吾有讥焉；谓其自为也过多，其为人也过少。其学杨朱之道者邪？杨之道，不肯拔我一毛而利天下。而夫人以有家为劳心，不肯一动其心以蓄其妻子，其肯劳其心以为人乎哉？虽然，其贤于世者之患不得之，而患失之者，以济其生之欲，贪邪而亡道以丧其身者，其亦远矣！又其言，有可以警余者，故余为之传而自鉴焉。 "
        },
        {
            "标题": "湘中酬张十一功曹",
            "作者": "韩愈",
            "内容": "休垂绝徼千行泪，共泛清湘一叶舟。 今日岭猿兼越鸟，可怜同听不知愁。"
        },
        {
            "标题": "题楚昭王庙",
            "作者": "韩愈",
            "内容": "丘坟满目衣冠尽，城阙连云草树荒。犹有国人怀旧德，一问茅屋祭昭王。"
        },
        {
            "标题": "争臣论",
            "作者": "韩愈",
            "内容": "　　或问谏议大夫阳城于愈，可以为有道之士乎哉?学广而闻多，不求闻于人也。行古人之道，居于晋之鄙。晋之鄙人，熏其德而善良者几千人。大臣闻而荐之，天子以为谏议大夫。人皆以为华，阳子不色喜。居于位五年矣，视其德，如在野，彼岂以富贵移易其心哉？\n　　愈应之曰：是《易》所谓恒其德贞，而夫子凶者也。恶得为有道之士乎哉?在《易·蛊》之“上九”云：“不事王侯，高尚其事。”《蹇》之“六二”则曰：“王臣蹇蹇，匪躬之故。”夫亦以所居之时不一，而所蹈之德不同也。若《蛊》之“上九”，居无用之地，而致匪躬之节；以《蹇》之“六二”，在王臣之位，而高不事之心，则冒进之患生，旷官之刺兴。志不可则，而尤不终无也。今阳子在位，不为不久矣；闻天下之得失，不为不熟矣；天子待之，不为不加矣。而未尝一言及于政。视政之得失，若越人视秦人之肥瘠，忽焉不加喜戚于其心。问其官，则曰谏议也；问其禄，则曰下大夫之秩秩也；问其政，则曰我不知也。有道之士，固如是乎哉?且吾闻之：有官守者，不得其职则去；有言责者，不得其言则去。今阳子以为得其言乎哉?得其言而不言，与不得其言而不去，无一可者也。阳子将为禄仕乎?古之人有云：“仕不为贫，而有时乎为贫。”谓禄仕者也。宜乎辞尊而居卑，辞富而居贫，若抱关击柝者可也。盖孔子尝为委吏矣，尝为乘田矣，亦不敢旷其职，必曰“会计当而已矣”，必曰“牛羊遂而已矣”。若阳子之秩禄，不为卑且贫，章章明矣，而如此，其可乎哉?\n　　或曰：否，非若此也。夫阳子恶讪上者，恶为人臣招其君之过而以为名者。故虽谏且议，使人不得而知焉。《书》曰：“尔有嘉谟嘉猷，则人告尔后于内，尔乃顺之于外，曰：斯谟斯猷，惟我后之德”若阳子之用心，亦若此者。愈应之曰：若阳子之用心如此，滋所谓惑者矣。入则谏其君，出不使人知者，大臣宰相者之事，非阳子之所宜行也。夫阳子，本以布衣隐于蓬蒿之下，主上嘉其行谊，擢在此位，官以谏为名，诚宜有以奉其职，使四方后代，知朝廷有直言骨鲠之臣，天子有不僭赏、从谏如流之美。庶岩穴之士，闻而慕之，束带结发，愿进于阙下，而伸其辞说，致吾君于尧舜，熙鸿号于无穷也。若《书》所谓，则大臣宰相之事，非阳子之所宜行也。且阳子之心，将使君人者恶闻其过乎?是启之也。\n　　或曰：阳子之不求闻而人闻之，不求用而君用之。不得已而起。守其道而不变，何子过之深也?愈曰：自古圣人贤士，皆非有求于闻用也。闵其时之不平，人之不义，得其道。不敢独善其身，而必以兼济天下也。孜孜矻矻，死而后已。故禹过家门不入，孔席不暇暖，而墨突不得黔。彼二圣一贤者，岂不知自安佚之为乐哉诚畏天命而悲人穷也。夫天授人以贤圣才能，岂使自有余而已，诚欲以补其不足者也。耳目之于身也，耳司闻而目司见，听其是非，视其险易，然后身得安焉。圣贤者，时人之耳目也；时人者，圣贤之身也。且阳子之不贤，则将役于贤以奉其上矣；若果贤，则固畏天命而闵人穷也。恶得以自暇逸乎哉?\n　　或曰：吾闻君子不欲加诸人，而恶讦以为直者。若吾子之论，直则直矣，无乃伤于德而费于辞乎?好尽言以招人过，国武子之所以见杀于齐也，吾子其亦闻乎?愈曰：君子居其位，则思死其官。未得位，则思修其辞以明其道。我将以明道也，非以为直而加入也。且国武子不能得善人，而好尽言于乱国，是以见杀。《传》曰：“惟善人能受尽言。”谓其闻而能改之也。子告我曰：“阳子可以为有之士也。”今虽不能及已，阳子将不得为善人乎哉?"
        },
        {
            "标题": "贞女峡",
            "作者": "韩愈",
            "内容": "江盘峡束春湍豪，雷风战斗鱼龙逃。悬流轰轰射水府，一泻百里翻云涛。漂船摆石万瓦裂，咫尺性命轻鸿毛。"
        },
        {
            "标题": "子产不毁乡校颂",
            "作者": "韩愈",
            "内容": "　　我思古人，伊郑之侨。以礼相国，人未安其教；游于乡之校，众口嚣嚣。或谓子产：“毁乡校则止。”曰：“何患焉？可以成美。夫岂多言，亦各其志：善也吾行，不善吾避；维善维否，我于此视。川不可防，言不可弭。下塞上聋，邦其倾矣。”既乡校不毁，而郑国以理。\n　　在周之兴，养老乞言；及其已衰，谤者使监。成败之迹，昭哉可观。\n　　维是子产，执政之式。维其不遇，化止一国。诚率此道，相天下君；交畅旁达，施及无垠，於虖！四海所以不理，有君无臣。谁其嗣之？我思古人！"
        },
        {
            "标题": "送杨少尹序",
            "作者": "韩愈",
            "内容": "　　昔疏广、受二子，以年老，一朝辞位而去。于是公卿设供帐，祖道都门外，车数百辆；道路观者，多叹息泣下，共言其贤。汉史既传其事，而后世工画者，又图其迹，至今照人耳目，赫赫若前日事。\n　　国子司业杨君巨源，方以能诗训后进，一旦以年满七十，亦白相去，归其乡。世常说古今人不相及，今杨与二疏，其意岂异也？\n　　予忝在公卿后，遇病不能出，不知杨侯去时，城门外送者几人，车几辆，马几匹，道旁观者，亦有叹息知其为贤与否；而太史氏又能张大其事为传，继二疏踪迹否，不落莫否。见今世无工画者，而画与不画，固不论也。\n　　然吾闻杨侯之去，相有爱而惜之者，白以为其都少尹，不绝其禄。又为歌诗以劝之，京师之长于诗者，亦属而和之。又不知当时二疏之去，有是事否。古今人同不同，未可知也。\n　　中世士大夫，以官为家，罢则无所于归。杨侯始冠，举于其乡，歌《鹿鸣》而来也。今之归，指其树曰：“某树，吾先人之所种也；某水、某丘，吾童子时所钓游也。”乡人莫不加敬，诫子孙以杨侯不去其乡为法。古之所谓乡先生没而可祭于社者，其在斯人欤？其在斯人欤？ "
        },
        {
            "标题": "符读书城南（符，愈之子。城南，愈别墅）",
            "作者": "韩愈",
            "内容": "木之就规矩，在梓匠轮舆。人之能为人，由腹有诗书。\n\n诗书勤乃有，不勤腹空虚。欲知学之力，贤愚同一初。\n\n由其不能学，所入遂异闾。两家各生子，提孩巧相如。\n\n少长聚嬉戏，不殊同队鱼。年至十二三，头角稍相疏。\n\n二十渐乖张，清沟映污渠。三十骨骼成，乃一龙一猪。\n\n飞黄腾踏去，不能顾蟾蜍。一为马前卒，鞭背生虫蛆。\n\n一为公与相，潭潭府中居。问之何因尔，学与不学欤。\n\n金璧虽重宝，费用难贮储。学问藏之身，身在则有馀。\n\n君子与小人，不系父母且。不见公与相，起身自犁鉏.\n\n不见三公后，寒饥出无驴。文章岂不贵，经训乃菑畬。\n\n潢潦无根源，朝满夕已除。人不通古今，马牛而襟裾。\n\n行身陷不义，况望多名誉。时秋积雨霁，新凉入郊墟。\n\n灯火稍可亲，简编可卷舒。岂不旦夕念，为尔惜居诸。\n\n恩义有相夺，作诗劝踌躇。"
        },
        {
            "标题": "忽忽",
            "作者": "韩愈",
            "内容": "忽忽乎余未知生之为乐也，愿脱去而无因。\n\n安得长翮大翼如云生我身，乘风振奋出六合。\n\n绝浮尘，死生哀乐两相弃，是非得失付闲人。"
        },
        {
            "标题": "杏花",
            "作者": "韩愈",
            "内容": "居邻北郭古寺空，杏花两株能白红。曲江满园不可到，\n\n看此宁避雨与风。二年流窜出岭外，所见草木多异同。\n\n冬寒不严地恒泄，阳气发乱无全功。浮花浪蕊镇长有，\n\n才开还落瘴雾中。山榴踯躅少意思，照耀黄紫徒为丛。\n\n鹧鸪钩輈猿叫歇，杳杳深谷攒青枫。岂如此树一来玩，\n\n若在京国情何穷。今旦胡为忽惆怅，万片飘泊随西东。\n\n明年更发应更好，道人莫忘邻家翁。"
        },
        {
            "标题": "应科目时与人书",
            "作者": "韩愈",
            "内容": "　　月日，愈再拜：天地之滨，大江之濆，有怪物焉，盖非常鳞凡介之品匹俦也。其得水，变化风雨，上下于天不难也。\n　　其不及水，盖寻常尺寸之间耳，无高山大陵旷途绝险为之关隔也，然其穷涸，不能自致乎水，为獱獭之笑者，盖十八九矣。如有力者，哀其穷而运转之，盖一举手一投足之劳也。然是物也，负其异於众也，且曰：“烂死于沙泥，吾宁乐之；若俯首贴耳，摇尾而乞怜者，非我之志也。”是以有力者遇之，熟视之若无睹也。其死其生，固不可知也。\n　　今又有有力者当其前矣，聊试仰首一鸣号焉，庸讵知有力者不哀其穷而忘一举手，一投足之劳，而转之清波乎？其哀之，命也；其不哀之，命也；知其在命，而且鸣号之者，亦命也。\n　　愈今者，实有类于是，是以忘其疏愚之罪，而有是说焉。阁下其亦怜察之。 "
        },
        {
            "标题": "后廿九日复上宰相书",
            "作者": "韩愈",
            "内容": "　　三月十六日，前乡贡进士韩愈，谨再拜言相公阁下。\n　　愈闻周公之为辅相，其急于见贤也，方一食三吐其哺，方一沐三握其发。天下之贤才皆已举用，奸邪谗佞欺负之徒皆已除去，四海皆已无虞，九夷八蛮之在荒服之外者皆已宾贡，天灾时变、昆虫草木之妖皆已销息，天下之所谓礼、乐、刑、政教化之具皆已修理，风俗皆已敦厚，动植之物、风雨霜露之所沾被者皆已得宜，休征嘉瑞、麟凤龟龙之属皆已备至，而周公以圣人之才，凭叔父之亲，其所辅理承化之功又尽章章如是。其所求进见之士，岂复有贤于周公者哉？不惟不贤于周公而已，岂复有贤于时百执事者哉？岂复有所计议、能补于周公之化者哉？然而周公求之如此其急，惟恐耳目有所不闻见，思虑有所未及，以负成王托周公之意，不得于天下之心。如周公之心，设使其时辅理承化之功未尽章章如是，而非圣人之才，而无叔父之亲，则将不暇食与沐矣，岂特吐哺握发为勤而止哉？维其如是，故于今颂成王之德，而称周公之功不衰。\n　　今阁下为辅相亦近耳。天下之贤才岂尽举用？奸邪谗佞欺负之徒岂尽除去？四海岂尽无虞？九夷、八蛮之在荒服之外者岂尽宾贡？天灾时变、昆虫草木之妖岂尽销息？天下之所谓礼、乐、刑、政教化之具岂尽修理？风俗岂尽敦厚？动植之物、风雨霜露之所沾被者岂尽得宜？休征嘉瑞、麟凤龟龙之属岂尽备至？其所求进见之士，虽不足以希望盛德，至比于百执事，岂尽出其下哉？其所称说，岂尽无所补哉？今虽不能如周公吐哺握发，亦宜引而进之，察其所以而去就之，不宜默默而已也。\n　　愈之待命，四十馀日矣。书再上，而志不得通。足三及门，而阍人辞焉。惟其昏愚，不知逃遁，故复有周公之说焉。阁下其亦察之。古之士三月不仕则相吊，故出疆必载质。然所以重于自进者，以其于周不可则去之鲁，于鲁不可则去之齐，于齐不可则去之宋，之郑，之秦，之楚也。今天下一君，四海一国，舍乎此则夷狄矣，去父母之邦矣。故士之行道者，不得于朝，则山林而已矣。山林者，士之所独善自养，而不忧天下者之所能安也。如有忧天下之心，则不能矣。故愈每自进而不知愧焉，书亟上，足数及门，而不知止焉。宁独如此而已，惴惴焉惟，不得出大贤之门下是惧。亦惟少垂察焉。渎冒威尊，惶恐无已。愈再拜。"
        },
        {
            "标题": "送石处士序",
            "作者": "韩愈",
            "内容": "　　河阳军节度、御史大夫乌公，为节度之三月，求士于从事之贤者。有荐石先生者。公曰：“先生何如?”曰：“先生居嵩、邙、瀍、谷之间，冬一裘，夏一葛，食朝夕，饭一盂，蔬一盘。人与之钱，则辞；请与出游，未尝以事免；劝之仕，不应。坐一室，左右图书。与之语道理，辨古今事当否，论人高下，事后当成败，若河决下流而东注；若驷马驾轻车就熟路，而王良、造父为之先后也；若烛照、数计而龟卜也。”大夫曰：“先生有以自老，无求于人，其肯为某来邪?”从事曰：“大夫文武忠孝，求士为国，不私于家。方今寇聚于恒，师还其疆，农不耕收，财粟殚亡。吾所处地，归输之涂，治法征谋，宜有所出。先生仁且勇。若以义请而强委重焉，其何说之辞?”于是撰书词，具马币，卜日以受使者，求先生之庐而请焉。\n　　先生不告于妻子，不谋于朋友，冠带出见客，拜受书礼于门内。宵则沫浴，戒行李，载书册，问道所由，告行于常所来往。晨则毕至，张上东门外。酒三行，且起，有执爵而言者曰：“大夫真能以义取人，先生真能以道自任，决去就。为先生别。”又酌而祝曰：“凡去就出处何常，惟义之归。遂以为先生寿。”又酌而祝曰：“使大夫恒无变其初，无务富其家而饥其师，无甘受佞人而外敬正士，无昧于谄言，惟先生是听，以能有成功，保天子之宠命。”又祝曰：“使先生无图利于大夫而私便其身。”先生起拜祝辞曰：“敢不敬蚤夜以求从祝规。”于是东都之人士咸知大夫与先生果能相与以有成也。遂各为歌诗六韵，遣愈为之序云。"
        },
        {
            "标题": "古风",
            "作者": "韩愈",
            "内容": "今日曷不乐，幸时不用兵。无曰既蹙矣，乃尚可以生。\n\n彼州之赋，去汝不顾。此州之役，去我奚适。一邑之水，\n\n可走而违。天下汤汤，曷其而归。好我衣服，甘我饮食。\n\n无念百年，聊乐一日。"
        },
        {
            "标题": "与于襄阳书",
            "作者": "韩愈",
            "内容": "　　七月三日，将仕郎、守国子四门博士韩愈，谨奉书尚书阁下。\n　　士之能享大名、显当世者，莫不有先达之士、负天下之望者为之前焉。士之能垂休光、照后世者，亦莫不有后进之士、负天下之望者，为之后焉。莫为之前，虽美而不彰；莫为之后，虽盛而不传。是二人者，未始不相须也。\n　　然而千百载乃一相遇焉。岂上之人无可援、下之人无可推欤？何其相须之殷而相遇之疏也？其故在下之人负其能不肯谄其上，上之人负其位不肯顾其下。故高材多戚戚之穷，盛位无赫赫之光。是二人者之所为皆过也。未尝干之，不可谓上无其人；未尝求之，不可谓下无其人。愈之诵此言久矣，未尝敢以闻于人。\n　　侧闻阁下抱不世之才，特立而独行，道方而事实，卷舒不随乎时，文武唯其所用，岂愈所谓其人哉？抑未闻后进之士，有遇知于左右、获礼于门下者，岂求之而未得邪？将志存乎立功，而事专乎报主，虽遇其人，未暇礼邪？何其宜闻而久不闻也？愈虽不才，其自处不敢后于恒人，阁下将求之而未得欤？古人有言：“请自隗始。”愈今者惟朝夕刍米、仆赁之资是急，不过费阁下一朝之享而足也。如曰：“吾志存乎立功，而事专乎报主。虽遇其人，未暇礼焉。”则非愈之所敢知也。世之龊龊者，既不足以语之；磊落奇伟之人，又不能听焉。则信乎命之穷也！\n　　谨献旧所为文一十八首，如赐览观，亦足知其志之所存。愈恐惧再拜。 "
        },
        {
            "标题": "后十九日复上宰相书",
            "作者": "韩愈",
            "内容": "　　二月十六日，前乡贡进士韩愈，谨再拜言相公阁下：\n　　向上书及所著文后，待命凡十有九日，不得命。恐惧不敢逃遁，不知所为，乃复敢自纳于不测之诛，以求毕其说，而请命于左右。\n　　愈闻之：蹈水火者之求免于人也，不惟其父兄子弟之慈爱，然后呼而望之也。将有介于其侧者，虽其所憎怨，苟不至乎欲其死者，则将大其声疾呼而望其仁之也。彼介于其侧者，闻其声而见其事，不惟其父兄子弟之慈爱，然后往而全之也。虽有所憎怨，苟不至乎欲其死者，则将狂奔尽气，濡手足，焦毛发，救之而不辞也。若是者何哉？其势诚急而其情诚可悲也。\n　　愈之强学力行有年矣。愚不惟道之险夷，行且不息，以蹈于穷饿之水火，其既危且亟矣，大其声而疾呼矣。阁下其亦闻而见之矣，其将往而全之欤？抑将安而不救欤？有来言于阁下者曰：“有观溺于水而爇于火者，有可救之道，而终莫之救也。”阁下且以为仁人乎哉？不然，若愈者，亦君子之所宜动心者也。\n　　或谓愈：“子言则然矣，宰相则知子矣，如时不可何？”愈窃谓之不知言者。诚其材能不足当吾贤相之举耳；若所谓时者，固在上位者之为耳，非天之所为也。前五六年时，宰相荐闻，尚有自布衣蒙抽擢者，与今岂异时哉？且今节度、观察使及防御营田诸小使等，尚得自举判官，无间于已仕未仕者；况在宰相，吾君所尊敬者，而曰不可乎？古之进人者，或取于盗，或举于管库。今布衣虽贱，犹足以方乎此。情隘辞蹙，不知所裁，亦惟少垂怜焉。\n　　愈再拜。"
        },
        {
            "标题": "除官赴阙至江州寄鄂岳李大夫（李程也）",
            "作者": "韩愈",
            "内容": "盆城去鄂渚，风便一日耳。不枉故人书，无因帆江水。\n\n故人辞礼闱，旌节镇江圻。而我窜逐者，龙钟初得归。\n\n别来已三岁，望望长迢递。咫尺不相闻，平生那可计。\n\n我齿落且尽，君鬓白几何。年皆过半百，来日苦无多。\n\n少年乐新知，衰暮思故友。譬如亲骨肉，宁免相可不。\n\n我昔实愚蠢，不能降色辞。子犯亦有言，臣犹自知之。\n\n公其务贳过，我亦请改事。桑榆倘可收，愿寄相思字。"
        },
        {
            "标题": "李花二首",
            "作者": "韩愈",
            "内容": "平旦入西园，梨花数株若矜夸。旁有一株李，\n\n颜色惨惨似含嗟。问之不肯道所以，独绕百匝至日斜。\n\n忽忆前时经此树，正见芳意初萌牙。奈何趁酒不省录，\n\n不见玉枝攒霜葩。泫然为汝下雨泪，无由反旆羲和车。\n\n东风来吹不解颜，苍茫夜气生相遮。冰盘夏荐碧实脆，\n\n斥去不御惭其花。\n\n当春天地争奢华，洛阳园苑尤纷拏。谁将平地万堆雪，\n\n剪刻作此连天花。日光赤色照未好，明月暂入都交加。\n\n夜领张彻投卢仝，乘云共至玉皇家。长姬香御四罗列，\n\n缟裙练帨无等差。静濯明妆有所奉，顾我未肯置齿牙。\n\n清寒莹骨肝胆醒，一生思虑无由邪。"
        },
        {
            "标题": "赠贾岛（以下二首见《万首绝句》）",
            "作者": "韩愈",
            "内容": "孟郊死葬北邙山，从此风云得暂闲。\n\n天恐文章浑断绝，更生贾岛著人间。"
        },
        {
            "标题": "春雪",
            "作者": "韩愈",
            "内容": "片片驱鸿急，纷纷逐吹斜。到江还作水，著树渐成花。\n\n越喜飞排瘴，胡愁厚盖砂。兼云封洞口，助月照天涯。\n\n暝见迷巢鸟，朝逢失辙车。呈丰尽相贺，宁止力耕家。"
        },
        {
            "标题": "题张十一旅舍三咏·葡萄",
            "作者": "韩愈",
            "内容": "新茎未遍半犹枯，高架支离倒复扶。若欲满盘堆马乳，莫辞添竹引龙须。"
        },
        {
            "标题": "荐士（荐孟郊于郑馀庆也）",
            "作者": "韩愈",
            "内容": "周诗三百篇，雅丽理训诰。曾经圣人手，议论安敢到。\n\n五言出汉时，苏李首更号。东都渐瀰漫，派别百川导。\n\n建安能者七，卓荦变风操。逶迤抵晋宋，气象日凋耗。\n\n中间数鲍谢，比近最清奥。齐梁及陈隋，众作等蝉噪。\n\n搜春摘花卉，沿袭伤剽盗。国朝盛文章，子昂始高蹈。\n\n勃兴得李杜，万类困陵暴。后来相继生，亦各臻阃奥。\n\n有穷者孟郊，受材实雄骜。冥观洞古今，象外逐幽好。\n\n横空盘硬语，妥帖力排奡.敷柔肆纡馀，奋猛卷海潦。\n\n荣华肖天秀，捷疾逾响报。行身践规矩，甘辱耻媚灶。\n\n孟轲分邪正，眸子看了眊.杳然粹而清，可以镇浮躁，\n\n酸寒溧阳尉，五十几何耄。孜孜营甘旨，辛苦久所冒。\n\n俗流知者谁，指注竞嘲傲。圣皇索遗逸，髦士日登造。\n\n庙堂有贤相，爱遇均覆焘。况承归与张，二公迭嗟悼。\n\n青冥送吹嘘，强箭射鲁缟。胡为久无成，使以归期告。\n\n霜风破佳菊，嘉节迫吹帽。念将决焉去，感物增恋嫪。\n\n彼微水中荇，尚烦左右芼.鲁侯国至小，庙鼎犹纳郜。\n\n幸当择珉玉，宁有弃珪瑁。悠悠我之思，扰扰风中纛。\n\n上言愧无路，日夜惟心祷。鹤翎不天生，变化在啄菢。\n\n通波非难图，尺地易可漕。善善不汲汲，后时徒悔懊。\n\n救死具八珍，不如一箪犒。微诗公勿诮，恺悌神所劳。"
        },
        {
            "标题": "送区册序",
            "作者": "韩愈",
            "内容": "　　阳山，天下之穷处也。陆有丘陵之险，虎豹之虞。江流悍急，横波之石，廉利侔剑戟，舟上下失势，破碎沦溺者，往往有之。县廓无居民，官无丞尉，夹江荒茅篁竹之间，小吏十余家，皆鸟言夷面。始至，言语不通，画地为字，然后可告以出租赋，奉期约。是以宾客游从之士，无所为而至。愈待罪于斯，且半岁矣。\n　　有区生者，誓言相好，自南海挐舟而来。升自宾阶，仪观甚伟，坐与之语，文义卓然。庄周云：“逃空虚者，闻人足音跫然而喜矣!”况如斯人者，岂易得哉!入吾室，闻《诗》、《书》仁义之说，欣然喜，若有志于其间也。与之翳嘉林，坐石矶，投竿而渔，陶然以乐，若能遗外声利，而不厌乎贫贱也。岁之初吉，归拜其亲，酒壶既倾，序以识别。"
        },
        {
            "标题": "秋字",
            "作者": "韩愈",
            "内容": "淮南悲木落，而我亦伤秋。况与故人别，那堪羁宦愁。\n\n荣华今异路，风雨昔同忧。莫以宜春远，江山多胜游。"
        },
        {
            "标题": "奉和虢州刘给事使君三堂新题二十一咏。柳溪",
            "作者": "韩愈",
            "内容": "柳树谁人种，行行夹岸高。莫将条系缆，著处有蝉号。"
        },
        {
            "标题": "落齿",
            "作者": "韩愈",
            "内容": "去年落一牙，今年落一齿。俄然落六七，落势殊未已。馀存皆动摇，尽落应始止。忆初落一时，但念豁可耻。及至落二三，始忧衰即死。每一将落时，懔懔恒在己。叉牙妨食物，颠倒怯漱水。终焉舍我落，意与崩山比。今来落既熟，见落空相似。馀存二十馀，次第知落矣。倘常岁一落，自足支两纪。如其落并空，与渐亦同指。人言齿之落，寿命理难恃。我言生有涯，长短俱死尔。人言齿之豁，左右惊谛视。我言庄周云，木雁各有喜。语讹默固好，嚼废软还美。因歌遂成诗，时用诧妻子。"
        },
        {
            "标题": "晚菊",
            "作者": "韩愈",
            "内容": "少年饮酒时，踊跃见菊花。今来不复饮，每见恒咨嗟。\n\n伫立摘满手，行行把归家。此时无与语，弃置奈悲何。"
        },
        {
            "标题": "谢自然诗",
            "作者": "韩愈",
            "内容": "果州南充县，寒女谢自然。童騃无所识，但闻有神仙。\n\n轻生学其术，乃在金泉山。繁华荣慕绝，父母慈爱捐。\n\n凝心感魑魅，慌惚难具言。一朝坐空室，云雾生其间。\n\n如聆笙竽韵，来自冥冥天。白日变幽晦，萧萧风景寒。\n\n檐楹暂明灭，五色光属联。观者徒倾骇，踯躅讵敢前。\n\n须臾自轻举，飘若风中烟。茫茫八纮大，影响无由缘。\n\n里胥上其事，郡守惊且叹。驱车领官吏，氓俗争相先。\n\n入门无所见，冠履同蜕蝉。皆云神仙事，灼灼信可传。\n\n余闻古夏后，象物知神奸。山林民可入，魍魉莫逢旃。\n\n逶迤不复振，后世恣欺谩。幽明纷杂乱，人鬼更相残。\n\n秦皇虽笃好，汉武洪其源。自从二主来，此祸竟连连。\n\n木石生怪变，狐狸骋妖患。莫能尽性命，安得更长延。\n\n人生处万类，知识最为贤。奈何不自信，反欲从物迁。\n\n往者不可悔，孤魂抱深冤。来者犹可诫，余言岂空文。\n\n人生有常理，男女各有伦。寒衣及饥食，在纺绩耕耘。\n\n下以保子孙，上以奉君亲。苟异于此道，皆为弃其身。\n\n噫乎彼寒女，永托异物群。感伤遂成诗，昧者宜书绅。"
        },
        {
            "标题": "广宣上人频见过",
            "作者": "韩愈",
            "内容": "三百六旬长扰扰，不冲风雨即尘埃。久惭朝士无裨补，空愧高僧数往来。学道穷年何所得，吟诗竟日未能回。天寒古寺游人少，红叶窗前有几堆。"
        },
        {
            "标题": "送湖南李正字归",
            "作者": "韩愈",
            "内容": "长沙入楚深，洞庭值秋晚。人随鸿雁少，江共蒹葭远。历历余所经，悠悠子当返。孤游怀耿介，旅宿梦婉娩。风土稍殊音，鱼虾日异饭。亲交俱在此，谁与同息偃。"
        },
        {
            "标题": "送王含秀才序",
            "作者": "韩愈",
            "内容": "　　吾少时读《醉乡记》，私怪隐居者无所累于世，而犹有是言，岂诚旨于味耶？及读阮籍、陶潜诗，乃知彼虽偃蹇，不欲与世接，然犹未能平其心，或为事物是非相感发，于是有托而逃焉者也。若颜子操瓢与箪，曾参歌声若出金石，彼得圣人而师之，汲汲每若不可及，其于外也固不暇，尚何曲之托，而昏冥之逃耶？\n　　吾又以为悲醉乡之徒不遇也。建中初，天子嗣位，有意贞观、开元之丕绩，在廷之臣争言事。当此时，醉乡之后世又以直废吾既悲醉乡之文辞，而又嘉良臣之烈，思识其子孙。今子之来见我也，无所挟，吾犹将张之；况文与行不失其世守，浑然端且厚。惜乎吾力不能振之，而其言不见信于世也。于其行，姑分之饮酒。"
        },
        {
            "标题": "赠别元十八协律六首（桂林伯，桂管观察使裴行立也）",
            "作者": "韩愈",
            "内容": "知识久去眼，吾行其既远。瞢瞢莫訾省，默默但寝饭。\n\n子兮何为者，冠珮立宪宪。何氏之从学，兰蕙已满畹。\n\n于何玩其光，以至岁向晚。治惟尚和同，无俟于謇謇。\n\n或师绝学贤，不以艺自挽。子兮独如何，能自媚婉娩。\n\n金石出声音，宫室发关楗。何人识章甫，而知骏蹄踠.\n\n惜乎吾无居，不得留息偃。临当背面时，裁诗示缱绻。\n\n英英桂林伯，实惟文武特。远劳从事贤，来吊逐臣色。\n\n南裔多山海，道里屡纡直。风波无程期，所忧动不测。\n\n子行诚艰难，我去未穷极。临别且何言，有泪不可拭。\n\n吾友柳子厚，其人艺且贤。吾未识子时，已览赠子篇。\n\n寤寐想风采，于今已三年。不意流窜路，旬日同食眠。\n\n所闻昔已多，所得今过前。如何又须别，使我抱悁悁。\n\n势要情所重，排斥则埃尘。骨肉未免然，又况四海人。\n\n嶷嶷桂林伯，矫矫义勇身。生平所未识，待我逾交亲。\n\n遗我数幅书，继以药物珍。药物防瘴疠，书劝养形神。\n\n不知四罪地，岂有再起辰。穷途致感激，肝胆还轮囷。\n\n读书患不多，思义患不明。患足已不学，既学患不行。\n\n子今四美具，实大华亦荣。王官不可阙，未宜后诸生。\n\n嗟我摈南海，无由助飞鸣。\n\n寄书龙城守，君骥何时秣。峡山逢飓风，雷电助撞捽。\n\n乘潮簸扶胥，近岸指一发。两岩虽云牢，水石互飞发。\n\n屯门虽云高，亦映波浪没。余罪不足惜，子生未宜忽。\n\n胡为不忍别，感谢情至骨。"
        },
        {
            "标题": "游城南十六首。遣兴",
            "作者": "韩愈",
            "内容": "断送一生惟有酒，寻思百计不如闲。\n\n莫忧世事兼身事，须著人间比梦间。\n"
        },
        {
            "标题": "芍药（元和中知制诰寓直禁中作）",
            "作者": "韩愈",
            "内容": "浩态狂香昔未逢，红灯烁烁绿盘笼。\n\n觉来独对情惊恐，身在仙宫第几重。"
        },
        {
            "标题": "陆浑山火和皇甫湜用其韵（湜时为陆浑尉）",
            "作者": "韩愈",
            "内容": "皇甫补官古贲浑，时当玄冬泽乾源。山狂谷很相吐吞，\n\n风怒不休何轩轩。摆磨出火以自燔，有声夜中惊莫原。\n\n天跳地踔颠乾坤，赫赫上照穷崖垠。截然高周烧四垣，\n\n神焦鬼烂无逃门。三光弛隳不复暾，虎熊麋猪逮猴猿。\n\n水龙鼍龟鱼与鼋，鸦鸱雕鹰雉鹄鹍.燖炰煨爊孰飞奔，\n\n祝融告休酌卑尊，错陈齐玫辟华园，芙蓉披猖塞鲜繁。\n\n千钟万鼓咽耳喧。攒杂啾嚄沸篪埙，彤幢绛旃紫纛幡。\n\n炎官热属朱冠裈，髹其肉皮通髀臀。颓胸垤腹车掀辕，\n\n缇颜靺股豹两鞬.霞车虹靷日毂轓，丹蕤縓盖绯繙fH.\n\n红帷赤幕罗脤膰，fI池波风肉陵屯。谽呀钜壑颇黎盆，\n\n豆登五山瀛四尊。熙熙釂酬笑语言，雷公擘山海水翻。\n\n齿牙嚼啮舌腭反，电光ze磹赪目fu，顼冥收威避玄根，\n\n斥弃舆马背厥孙。缩身潜喘拳肩跟，君臣相怜加爱恩。\n\n命黑螭侦焚其元，天阙悠悠不可援。梦通上帝血面论，\n\n侧身欲进叱于阍。帝赐九河湔涕痕，又诏巫阳反其魂。\n\n徐命之前问何冤，火行于冬古所存。我如禁之绝其飧，\n\n女丁妇壬传世婚。一朝结雠奈后昆，时行当反慎藏蹲。\n\n视桃著花可小骞，月及申酉利复怨。助汝五龙从九鲲，\n\n溺厥邑囚之昆仑。皇甫作诗止睡昏，辞夸出真遂上焚。\n\n要余和增怪又烦，虽欲悔舌不可扪。"
        },
        {
            "标题": "华山女",
            "作者": "韩愈",
            "内容": "街东街西讲佛经，撞钟吹螺闹宫庭。广张罪福资诱胁，\n\n听众狎恰排浮萍。黄衣道士亦讲说，座下寥落如明星。\n\n华山女儿家奉道，欲驱异教归仙灵。洗妆拭面著冠帔，\n\n白咽红颊长眉青。遂来升座演真诀，观门不许人开扃。\n\n不知谁人暗相报，訇然振动如雷霆。扫除众寺人迹绝，\n\n骅骝塞路连辎輧。观中人满坐观外，后至无地无由听。\n\n抽簪脱钏解环佩，堆金叠玉光青荧。天门贵人传诏召，\n\n六宫愿识师颜形。玉皇颔首许归去，乘龙驾鹤来青冥。\n\n豪家少年岂知道，来绕百匝脚不停。云窗雾阁事恍惚，\n\n重重翠幕深金屏。仙梯难攀俗缘重，浪凭青鸟通丁宁。"
        },
        {
            "标题": "游城南十六首。楸树二首",
            "作者": "韩愈",
            "内容": "几岁生成为大树，一朝缠绕困长藤。\n\n谁人与脱青罗帔，看吐高花万万层。\n\n幸自枝条能树立，可烦萝蔓作交加。\n\n傍人不解寻根本，却道新花胜旧花。"
        },
        {
            "标题": "相和歌辞。猛虎行",
            "作者": "韩愈",
            "内容": "猛虎虽云恶，亦各有匹侪。群行深谷间，百兽望风低。\n\n身食黄熊父，子食赤豹麛。择肉于熊罴，肯视兔与狸。\n\n正昼当谷眠，眼有百步威。自矜无当对，气性纵以乖。\n\n朝怒杀其子，暮还飧其妃。匹侪四散走，猛虎还孤栖。\n\n狐鸣门四旁，乌鹊从噪之。出逐猴入居，虎不知所归。\n\n谁云猛虎恶，中路正悲啼。豹来衔其尾，熊来攫其颐。\n\n猛虎死不辞，但惭前所为。虎坐无助死，况如汝细微。\n\n故当结以信，亲当结以私。亲故且不保，人谁信汝为。"
        },
        {
            "标题": "杂诗四首",
            "作者": "韩愈",
            "内容": "朝蝇不须驱，暮蚊不可拍。蝇蚊满八区，可尽与相格。\n\n得时能几时，与汝恣啖咋。凉风九月到，扫不见踪迹。\n\n鹊鸣声楂楂，乌噪声护护。争斗庭宇间，持身博弹射。\n\n黄鹄能忍饥，两翅久不擘。苍苍云海路，岁晚将无获。\n\n截橑为欂栌，斫楹以为椽。束蒿以代之，小大不相权。\n\n虽无风雨灾，得不覆且颠。解辔弃骐骥，蹇驴鞭使前。\n\n昆仑高万里，岁尽道苦邅。停车卧轮下，绝意于神仙。\n\n雀鸣朝营食，鸠鸣暮觅群。独有知时鹤，虽鸣不缘身。\n\n喑蝉终不鸣，有抱不列陈。蛙黾鸣无谓，閤閤只乱人。"
        },
        {
            "标题": "桃源图",
            "作者": "韩愈",
            "内容": "神仙有无何渺茫，桃源之说诚荒唐。流水盘回山百转，生绡数幅垂中堂。武陵太守好事者，题封远寄南宫下。南宫先生忻得之，波涛入笔驱文辞。文工画妙各臻极，异境恍惚移于斯。架岩凿谷开宫室，接屋连墙千万日。嬴颠刘蹶了不闻，地坼天分非所恤。种桃处处惟开花，川原近远蒸红霞。初来犹自念乡邑，岁久此地还成家。渔舟之子来何所，物色相猜更问语。大蛇中断丧前王，群马南渡开新主。听终辞绝共凄然，自说经今六百年。当时万事皆眼见，不知几许犹流传。争持酒食来相馈，礼数不同樽俎异。月明伴宿玉堂空，骨冷魂清无梦寐。夜半金鸡啁哳鸣，火轮飞出客心惊。人间有累不可住，依然离别难为情。船开棹进一回顾，万里苍苍烟水暮。世俗宁知伪与真，至今传者武陵人。"
        },
        {
            "标题": "醉后",
            "作者": "韩愈",
            "内容": "煌煌东方星，奈此众客醉。初喧或忿争，中静杂嘲戏。\n\n淋漓身上衣，颠倒笔下字。人生如此少，酒贱且勤置。"
        },
        {
            "标题": "落叶送陈羽",
            "作者": "韩愈",
            "内容": "落叶不更息，断蓬无复归。飘飖终自异，邂逅暂相依。\n\n悄悄深夜语，悠悠寒月辉。谁云少年别，流泪各沾衣。"
        },
        {
            "标题": "城南联句",
            "作者": "韩愈",
            "内容": "竹影金琐碎， ——孟郊\n\n泉音玉淙琤.琉璃剪木叶， ——韩愈\n\n翡翠开园英。流滑随仄步， ——孟郊\n\n搜寻得深行。遥岑出寸碧， ——韩愈\n\n远目增双明。乾穟纷拄地， ——孟郊\n\n化虫枯挶茎。木腐或垂耳， ——韩愈\n\n草珠竞骈睛。浮虚有新劚， ——孟郊\n\n摧扤饶孤撑。囚飞黏网动， ——韩愈\n\n盗啅接弹惊。脱实自开坼， ——孟郊\n\n牵柔谁绕萦。礼鼠拱而立， ——韩愈\n\n骇牛躅且鸣。蔬甲喜临社， ——孟郊\n\n田毛乐宽征。露萤不自暖， ——韩愈\n\n冻蝶尚思轻。宿羽有先晓， ——孟郊\n\n食鳞时半横。菱翻紫角利， ——韩愈\n\n荷折碧圆倾。楚腻鳣鲔乱， ——孟郊\n\n獠羞蠃蟹并。桑蠖见虚指， ——韩愈\n\n穴狸闻斗狞。逗翳翅相筑， ——孟郊\n\n摆幽尾交搒.蔓涎角出缩， ——韩愈\n\n树啄头敲铿。修箭袅金饵， ——孟郊\n\n群鲜沸池羹。岸壳坼玄兆， ——韩愈\n\n野麰渐丰萌。窑烟幂疏岛， ——孟郊\n\n沙篆印回平。z9肌遭眊刺， ——韩愈\n\n啾耳闻鸡生。奇虑恣回转， ——孟郊\n\n遐睎纵逢迎。颠林戢远睫， ——韩愈\n\n缥气夷空情。归迹归不得， ——孟郊\n\n舍心舍还争。灵麻撮狗虱， ——韩愈\n\n村稚啼禽猩。红皱晒檐瓦， ——孟郊\n\n黄团系门衡。得隽蝇虎健， ——韩愈\n\n相残雀豹趟。束枯樵指秃， ——孟郊\n\n刈熟担肩赪.涩旋皮卷脔， ——韩愈\n\n苦开腹彭亨。机舂潺湲力， ——孟郊\n\n吹簸飘飖精。赛馔木盘簇， ——韩愈\n\n靸妖藤索絣.荒学五六卷， ——孟郊\n\n古藏四三茔。里儒拳足拜， ——韩愈\n\n土怪闪眸侦。蹄道补复破， ——孟郊\n\n丝窠扫还成。暮堂蝙蝠沸， ——韩愈\n\n破灶伊威盈。追此讯前主， ——孟郊\n\n答云皆冢卿。败壁剥寒月， ——韩愈\n\n折篁啸遗笙。袿熏霏霏在， ——孟郊\n\n綦迹微微呈。剑石犹竦槛， ——韩愈\n\n兽材尚拏楹。宝唾拾未尽， ——孟郊\n\n玉啼堕犹鎗.窗绡疑閟艳， ——韩愈\n\n妆烛已销檠。绿发抽珉甃， ——孟郊\n\n青肤耸瑶桢。白蛾飞舞地， ——韩愈\n\n幽蠹落书棚。惟昔集嘉咏， ——孟郊\n\n吐芳类鸣嘤。窥奇摘海异， ——韩愈\n\n恣韵激天鲸。肠胃绕万象， ——孟郊\n\n精神驱五兵。蜀雄李杜拔， ——韩愈\n\n岳力雷车轰。大句斡玄造， ——孟郊\n\n高言轧霄峥。芒端转寒燠， ——韩愈\n\n神助溢杯觥。巨细各乘运， ——韩愈\n\n湍涠亦腾声。凌花咀粉蕊， ——孟郊\n\n削缕穿珠樱。绮语洗晴雪， ——韩愈\n\n娇辞哢雏莺。酣欢杂弁珥， ——孟郊\n\n繁价流金琼。菡萏写江调， ——孟郊\n\n萎蕤缀蓝瑛。庖霜脍玄鲫， ——韩愈\n\n淅玉炊香粳。朝馔已百态， ——孟郊\n\n春醪又千名。哀匏蹙驶景， ——韩愈\n\n冽唱凝馀晶。解魄不自主， ——孟郊\n\n痺肌坐空瞠。扳援贱蹊绝， ——韩愈\n\n炫曜仙选更。丛巧竞采笑， ——孟郊\n\n骈鲜互探婴。桑变忽芜蔓， ——韩愈\n\n樟裁浪登丁。霞斗讵能极， ——孟郊\n\n风期谁复赓。皋区扶帝壤， ——韩愈\n\n瑰蕴郁天京。祥色被文彦， ——孟郊\n\n良才插杉柽。隐伏饶气象， ——韩愈\n\n兴潜示堆坑。擘华露神物， ——孟郊\n\n拥终储地祯。訏谟壮缔始， ——韩愈\n\n辅弼登阶清。坌秀恣填塞， ——孟郊\n\n呀灵滀渟澄。益大联汉魏， ——韩愈\n\n肇初迈周嬴。积照涵德镜， ——孟郊\n\n传经俪金籝.食家行鼎鼐， ——韩愈\n\n宠族饫弓旌。奕制尽从赐， ——孟郊\n\n殊私得逾程。飞桥上架汉， ——韩愈\n\n缭岸俯规瀛。潇碧远输委， ——孟郊\n\n湖嵌费携擎。萄苜从大漠， ——韩愈\n\n枫槠至南荆。嘉植鲜危朽， ——孟郊\n\n膏理易滋荣。悬长巧纽翠， ——韩愈\n\n象曲善攒珩。鱼口星浮没， ——孟郊\n\n马毛锦斑騂.五方乱风土， ——韩愈\n\n百种分鉏耕。葩蘖相妒出， ——孟郊\n\n菲茸共舒晴。类招臻倜诡， ——韩愈\n\n翼萃伏衿缨。危望跨飞动， ——孟郊\n\n冥升蹑登闳。春游轹靃靡， ——韩愈\n\n彩伴飒嫈嫇。遗灿飘的皪， ——孟郊\n\n淑颜洞精诚。娇应如在寤， ——韩愈\n\n颓意若含酲。鹓毳翔衣带， ——孟郊\n\n鹅肪截佩璜。文升相照灼， ——韩愈\n\n武胜屠欃枪。割锦不酬价， ——孟郊\n\n构云有高营。通波牣鳞介， ——韩愈\n\n疏畹富萧蘅。买养驯孔翠， ——孟郊\n\n远苞树蕉栟。鸿头排刺芡， ——韩愈\n\n鹄pi攒瑰橙。骛广杂良牧， ——孟郊\n\n蒙休赖先盟。罢旄奉环卫， ——韩愈\n\n守封践忠贞。战服脱明介， ——孟郊\n\n朝冠飘彩纮。爵勋逮僮隶， ——韩愈\n\n簪笏自怀绷。乳下秀嶷嶷， ——孟郊\n\n椒蕃泣喤喤。貌鉴清溢匣， ——韩愈\n\n眸光寒发硎。馆儒养经史， ——孟郊\n\n缀戚觞孙甥。考钟馈殽核， ——韩愈\n\n戛鼓侑牢牲。飞膳自北下， ——孟郊\n\n函珍极东烹。如瓜煮大卵， ——韩愈\n\n比线茹芳菁。海岳错口腹， ——孟郊\n\n赵燕锡媌娙。一笑释仇恨， ——韩愈\n\n百金交弟兄。货至貊戎市， ——孟郊\n\n呼传鹦鹆令。顺居无鬼瞰， ——韩愈\n\n抑横免官评。杀候肆凌翦， ——孟郊\n\n笼原匝罝紭。羽空颠雉鷃， ——韩愈\n\n血路迸狐麖。折足去踸踔， ——孟郊\n\n蹙鬐怒dE鬤.跃犬疾翥鸟， ——韩愈\n\n呀鹰甚饥虻。算蹄记功赏， ——孟郊\n\n裂脑擒摚掁。猛毙牛马乐， ——韩愈\n\n妖残枭鴼惸。窟穷尚嗔视， ——孟郊\n\n箭出方惊抨。连箱载已实， ——韩愈\n\n碍辙弃仍赢，喘觑锋刃点， ——孟郊\n\n困冲株枿盲。扫净豁旷旷， ——韩愈\n\n骋遥略苹苹。馋叉饱活脔， ——孟郊\n\n恶嚼kq腥鲭。岁律及郊至， ——韩愈\n\n古音命韶韺。旗旆流日月， ——孟郊\n\n帐庐扶栋甍。磊落奠鸿璧， ——韩愈\n\n参差席香藑.玄祇祉兆姓， ——孟郊\n\n黑秬饛丰盛。庆流蠲瘥疠， ——韩愈\n\n威畅捐fn輣.灵燔望高冏， ——孟郊\n\n龙驾闻敲br.是惟礼之盛， ——韩愈\n\n永用表其宏。德孕厚生植， ——孟郊\n\n恩熙完刖黥。宅土尽华族， ——韩愈\n\n连田间强甿.荫庾森岭桧， ——孟郊\n\n啄场翙祥gu，畦肥翦韭z1， ——韩愈\n\n陶固收盆罂。利养积馀健， ——孟郊\n\n孝思事严祊.掘云破嵽嵲， ——韩愈\n\n采月漉坳泓。寺砌上明镜， ——孟郊\n\n僧盂敲晓钲。泥象对骋怪， ——韩愈\n\n铁钟孤舂锽.瘿颈闹鸠鸽， ——孟郊\n\n蜿垣乱蛷蠑。葚黑老蚕蠋， ——韩愈\n\n麦黄韵鹂鹒.韶曙迟胜赏， ——孟郊\n\n贤明戒先庚。驰门填偪仄， ——韩愈\n\n竞墅辗砯砰。碎缬红满杏， ——孟郊\n\n稠凝碧浮饧。蹙绳觐娥婺， ——韩愈\n\n斗草撷玑珵。粉汗泽广额， ——孟郊\n\n金星堕连璎。鼻偷困淑郁， ——韩愈\n\n眼剽强盯fU.是节饱颜色， ——孟郊\n\n兹疆称都城。书饶罄鱼茧， ——韩愈\n\n纪盛播琴筝。奚必事远觌， ——孟郊\n\n无端逐羁伧。将身亲魍魅， ——韩愈\n\n浮迹侣鸥。腥味空奠屈， ——孟郊\n\n天年徒羡彭。惊魂见蛇蚓， ——韩愈\n\n触嗅值虾蟚.幸得履中气， ——孟郊\n\n忝从拂天枨。归私暂休暇， ——韩愈\n\n驱明出庠黉。鲜意竦轻畅， ——孟郊\n\n连辉照琼莹。陶暄逐风乙， ——韩愈\n\n跃视舞晴蜻。足胜自多诣， ——孟郊\n\n心贪敌无勍。始知乐名教， ——韩愈\n\n何用苦拘伫。毕景任诗趣， ——孟郊\n\n焉能守硜硜。 ——韩愈"
        },
        {
            "标题": "荆潭唱和诗序",
            "作者": "韩愈",
            "内容": "　　从事有示愈以《荆谭酬唱诗》者，愈既受以卒业，因仰而言曰：“夫和平之音淡薄，而愁思之声要妙；欢愉之辞难工，而穷苦之言易好也。是故文章之作，恒发于羁旅草野；至若王公贵人，气满志得，非性能好之，则不暇以为。\n　　今仆射裴公，开镇蛮荆，统郡惟九；常侍杨公，领湖之南，壤地二千里。德刑之政并勤，爵禄之报两崇。乃能存志乎《诗》、《书》，寓辞乎咏歌，往复循环，有唱斯和，搜奇抉怪，雕镂文字，与韦布里闾憔悴专一之士较其毫厘分寸，铿锵发金石，幽眇感鬼神，信所谓材全而能钜者也。两府之从事与部属之吏属而和之，苟在编者，咸可观也。宜乎施之乐章，纪诸册书。”从事曰：“子之言是也。”告于公，书以为《荆谭酬唱诗序》。"
        },
        {
            "标题": "蓝田县丞厅壁记",
            "作者": "韩愈",
            "内容": "　　丞之职所以贰令，于一邑无所不当问。其下主簿、尉，主簿、尉乃有分职。丞位高而逼，例以嫌不可否事。文书行，吏抱成案诣丞，卷其前，钳以左手，右手摘纸尾，雁鹜行以进，平立睨丞曰：“当署。”丞涉笔占位，署惟谨，目吏，问：“可不可？”吏曰：“得。”则退。不敢略省，漫不知何事。官虽尊，力势反出主簿、尉下。谚数慢，必曰“丞”。至以相訾謷。丞之设，岂端使然哉？\n　　博陵崔斯立，种学绩文，以蓄其有，泓涵演迤，日大以肆。贞元初，挟其能战艺于京师，再进再屈千人。元和初，以前大理评事言得失黜官，再转而为丞兹邑。始至，喟曰：“官无卑，顾材不足塞职。”既噤不得施用，又喟曰：“丞哉，丞哉！余不负丞，而丞负余。”则尽枿去牙角，一蹑故迹，破崖岸而为之。\n　　丞厅故有记，坏漏污不可读。斯立易桷与瓦，墁治壁，悉书前任人名氏。庭有老槐四行，南墙巨竹千梃，俨立若相持，水㶁㶁循除鸣。斯立痛扫溉，对树二松，日吟哦其间。有问者，辄对曰：“余方有公事，子姑去。”考功郎中知制诰韩愈记。"
        },
        {
            "标题": "青青水中蒲三首·其三",
            "作者": "韩愈",
            "内容": "青青水中蒲，叶短不出水。妇人不下堂，行子在万里。"
        },
        {
            "标题": "感春五首",
            "作者": "韩愈",
            "内容": "辛夷高花最先开，青天露坐始此回。已呼孺人戛鸣瑟，更遣稚子传清杯。选壮军兴不为用，坐狂朝论无由陪。如今到死得闲处，还有诗赋歌康哉。洛阳东风几时来，川波岸柳春全回。宫门一锁不复启，虽有九陌无尘埃。策马上桥朝日出，楼阙赤白正崔嵬。孤吟屡阕莫与和，寸恨至短谁能裁。春田可耕时已催，王师北讨何当回。放车载草农事济，战马苦饥谁念哉。蔡州纳节旧将死，起居谏议联翩来。朝廷未省有遗策，肯不垂意瓶与罍。前随杜尹拜表回，笑言溢口何欢咍。孔丞别我适临汝，风骨峭峻遗尘埃。音容不接只隔夜，凶讣讵可相寻来。天公高居鬼神恶，欲保性命诚难哉。辛夷花房忽全开，将衰正盛须频来。清晨辉辉烛霞日，薄暮耿耿和烟埃。朝明夕暗已足叹，况乃满地成摧颓。迎繁送谢别有意，谁肯留恋少环回。"
        },
        {
            "标题": "题张十一旅舍三咏·井",
            "作者": "韩愈",
            "内容": "贾谊宅中今始见，葛洪山下昔曾窥。寒泉百尺空看影，正是行人暍死时。"
        },
        {
            "标题": "酬蓝田崔丞立之咏雪见寄",
            "作者": "韩愈",
            "内容": "京城数尺雪，寒气倍常年。泯泯都无地，茫茫岂是天。\n\n崩奔惊乱射，挥霍讶相缠。不觉侵堂陛，方应折屋椽。\n\n出门愁落道，上马恐平鞯。朝鼓矜凌起，山斋酩酊眠。\n\n吾方嗟此役，君乃咏其妍。冰玉清颜隔，波涛盛句传。\n\n朝飧思共饭，夜宿忆同毡。举目无非白，雄文乃独玄。"
        },
        {
            "标题": "感春四首",
            "作者": "韩愈",
            "内容": "我所思兮在何所，情多地遐兮遍处处。东西南北皆欲往，\n\n千江隔兮万山阻。春风吹园杂花开，朝日照屋百鸟语。\n\n三杯取醉不复论，一生长恨奈何许。\n\n皇天平分成四时，春气漫诞最可悲。杂花妆林草盖地，\n\n白日坐上倾天维。蜂喧鸟咽留不得，红萼万片从风吹。\n\n岂如秋霜虽惨冽，摧落老物谁惜之。为此径须沽酒饮，\n\n自外天地弃不疑。近怜李杜无检束，烂漫长醉多文辞。\n\n屈原离骚二十五，不肯餔啜糟与醨.惜哉此子巧言语，\n\n不到圣处宁非痴。幸逢尧舜明四目，条理品汇皆得宜。\n\n平明出门暮归舍，酩酊马上知为谁。\n\n朝骑一马出，暝就一床卧。诗书渐欲抛，节行久已惰。\n\n冠欹感发秃，语误惊齿堕。孤负平生心，已矣知何奈。\n\n我恨不如江头人，长网横江遮紫鳞。独宿荒陂射凫雁，\n\n卖纳租赋官不嗔。归来欢笑对妻子，衣食自给宁羞贫。\n\n今者无端读书史，智慧只足劳精神。画蛇著足无处用，\n\n两鬓霜白趋埃尘。乾愁漫解坐自累，与众异趣谁相亲。\n\n数杯浇肠虽暂醉，皎皎万虑醒还新。百年未满不得死，\n\n且可勤买抛青春。"
        },
        {
            "标题": "喜雪献裴尚书（裴均也，时为荆南节度使）",
            "作者": "韩愈",
            "内容": "宿云寒不卷，春雪堕如簁.骋巧先投隙，潜光半入池。\n\n喜深将策试，惊密仰檐窥。自下何曾污，增高未觉危。\n\n比心明可烛，拂面爱还吹。妒舞时飘袖，欺梅并压枝。\n\n地空迷界限，砌满接高卑。浩荡乾坤合，霏微物象移。\n\n为祥矜大熟，布泽荷平施。已分年华晚，犹怜曙色随。\n\n气严当酒换，洒急听窗知。照曜临初日，玲珑滴晚澌。\n\n聚庭看岳耸，扫路见云披。阵势鱼丽远，书文鸟篆奇。\n\n纵欢罗艳黠，列贺拥熊螭。履敝行偏冷，门扃卧更羸。\n\n悲嘶闻病马，浪走信娇儿。灶静愁烟绝，丝繁念鬓衰。\n\n拟盐吟旧句，授简慕前规。捧赠同燕石，多惭失所宜。"
        },
        {
            "标题": "春雪",
            "作者": "韩愈",
            "内容": "看雪乘清旦，无人坐独谣。拂花轻尚起，落地暖初销。\n\n已讶陵歌扇，还来伴舞腰。洒篁留密节，著柳送长条。\n\n入镜鸾窥沼，行天马度桥。遍阶怜可掬，满树戏成摇。\n\n江浪迎涛日，风毛纵猎朝。弄闲时细转，争急忽惊飘。\n\n城险疑悬布，砧寒未捣绡。莫愁阴景促，夜色自相饶。"
        },
        {
            "标题": "酬裴十六功曹巡府西驿途中见寄",
            "作者": "韩愈",
            "内容": "相公罢论道，聿至活东人。御史坐言事，作吏府中尘。\n\n遂令河南治，今古无俦伦。四海日富庶，道途隘蹄轮。\n\n府西三百里，候馆同鱼鳞。相公谓御史，劳子去自巡。\n\n是时山水秋，光景何鲜新。哀鸿鸣清耳，宿雾褰高旻.\n\n遗我行旅诗，轩轩有风神。譬如黄金盘，照耀荆璞真。\n\n我来亦已幸，事贤友其仁。持竿洛水侧，孤坐屡穷辰。\n\n多才自劳苦，无用只因循。辞免期匪远，行行及山春。"
        },
        {
            "标题": "将归赠孟东野房蜀客（蜀客名次卿）",
            "作者": "韩愈",
            "内容": "君门不可入，势利互相推。借问读书客，胡为在京师。\n\n举头未能对，闭眼聊自思。倏忽十六年，终朝苦寒饥。\n\n宦途竟寥落，鬓发坐差池。颍水清且寂，箕山坦而夷。\n\n如今便当去，咄咄无自疑。"
        },
        {
            "标题": "晚寄张十八助教周郎博士（张籍、周况也）",
            "作者": "韩愈",
            "内容": "日薄风景旷，出归偃前檐。晴云如擘絮，新月似磨镰。\n\n田野兴偶动，衣冠情久厌。吾生可携手，叹息岁将淹。"
        },
        {
            "标题": "去岁自刑部侍郎以罪贬潮州刺史乘驿赴任…留题驿梁",
            "作者": "韩愈",
            "内容": "数条藤束木皮棺，草殡荒山白骨寒。惊恐入心身已病，\n\n扶舁沿路众知难。绕坟不暇号三匝，设祭惟闻饭一盘。\n\n致汝无辜由我罪，百年惭痛泪阑干。"
        },
        {
            "标题": "祖席前字（送王涯徙袁州刺史作）",
            "作者": "韩愈",
            "内容": "祖席洛桥边，亲交共黯然。野晴山簇簇，霜晓菊鲜鲜。\n\n书寄相思处，杯衔欲别前。淮阳知不薄，终愿早回船。"
        },
        {
            "标题": "赠崔立之（以下十五首见《外集》）",
            "作者": "韩愈",
            "内容": "昔年十日雨，子桑苦寒饥。哀歌坐空室，不怨但自悲。\n\n其友名子舆，忽然忧且思。搴裳触泥水，裹饭往食之。\n\n入门相对语，天命良不疑。好事漆园吏，书之存雄词。\n\n千年事已远，二字情可推。我读此篇日，正当寒雪时。\n\n吾身固已困，吾友复何为。薄粥不足裹，深泥谅难驰。\n\n曾无子舆事，空赋子桑诗。"
        },
        {
            "标题": "北极赠李观",
            "作者": "韩愈",
            "内容": "北极有羁羽，南溟有沈鳞。川源浩浩隔，影响两无因。\n\n风云一朝会，变化成一身。谁言道里远，感激疾如神。\n\n我年二十五，求友昧其人。哀歌西京市，乃与夫子亲。\n\n所尚苟同趋，贤愚岂异伦。方为金石姿，万世无缁磷。\n\n无为儿女态，憔悴悲贱贫。"
        },
        {
            "标题": "宿曾江口示侄孙湘二首（湘，字北渚，老成之子）",
            "作者": "韩愈",
            "内容": "云昏水奔流，天水漭相围。三江灭无口，其谁识涯圻。\n\n暮宿投民村，高处水半扉。犬鸡俱上屋，不复走与飞。\n\n篙舟入其家，暝闻屋中唏。问知岁常然，哀此为生微。\n\n海风吹寒晴，波扬众星辉。仰视北斗高，不知路所归。\n\n舟行忘故道，屈曲高林间。林间无所有，奔流但潺潺。\n\n嗟我亦拙谋，致身落南蛮。茫然失所诣，无路何能还。"
        },
        {
            "标题": "游青龙寺赠崔大补阙（寺在京城南门之东）",
            "作者": "韩愈",
            "内容": "秋灰初吹季月管，日出卯南晖景短。友生招我佛寺行，\n\n正值万株红叶满。光华闪壁见神鬼，赫赫炎官张火伞。\n\n然云烧树火实骈，金乌下啄赪虬卵。魂翻眼倒忘处所，\n\n赤气冲融无间断。有如流传上古时，九轮照烛乾坤旱。\n\n二三道士席其间，灵液屡进玻黎碗。忽惊颜色变韶稚，\n\n却信灵仙非怪诞。桃源迷路竟茫茫，枣下悲歌徒纂纂。\n\n前年岭隅乡思发，踯躅成山开不算。去岁羁帆湘水明，\n\n霜枫千里随归伴。猿呼鼯啸鹧鸪啼，恻耳酸肠难濯浣。\n\n思君携手安能得，今者相从敢辞懒。由来钝騃寡参寻，\n\n况是儒官饱闲散。惟君与我同怀抱，锄去陵谷置平坦。\n\n年少得途未要忙，时清谏疏尤宜罕。何人有酒身无事，\n\n谁家多竹门可款。须知节候即风寒，幸及亭午犹妍暖。\n\n南山逼冬转清瘦，刻画圭角出崖窾.当忧复被冰雪埋，\n\n汲汲来窥戒迟缓。"
        },
        {
            "标题": "汴州乱二首",
            "作者": "韩愈",
            "内容": "汴州城门朝不开，天狗堕地声如雷。健儿争夸杀留后，\n\n连屋累栋烧成灰。诸侯咫尺不能救，孤士何者自兴哀。\n\n母从子走者为谁，大夫夫人留后儿。昨日乘车骑大马，\n\n坐者起趋乘者下。庙堂不肯用干戈，呜呼奈汝母子何。"
        },
        {
            "标题": "汴泗交流赠张仆射（建封）",
            "作者": "韩愈",
            "内容": "汴泗交流郡城角，筑场十步平如削。短垣三面缭逶迤，\n\n击鼓腾腾树赤旗。新秋朝凉未见日，公早结束来何为。\n\n分曹决胜约前定，百马攒蹄近相映。球惊杖奋合且离，\n\n红牛缨绂黄金羁。侧身转臂著马腹，霹雳应手神珠驰。\n\n超遥散漫两闲暇，挥霍纷纭争变化。发难得巧意气粗，\n\n欢声四合壮士呼。此诚习战非为剧，岂若安坐行良图。\n\n当今忠臣不可得，公马莫走须杀贼。"
        },
        {
            "标题": "琴曲歌辞。别鹄操",
            "作者": "韩愈",
            "内容": "雄鹄衔枝来，雌鹄啄泥归。巢成不生子，大义当乖离。\n\n江汉水之大，鹄身鸟之微。更无相逢日，安可相随飞。"
        },
        {
            "标题": "酬别留后侍郎（蔡平，命马总为留后）",
            "作者": "韩愈",
            "内容": "为文无出相如右，谋帅难居郤縠先。\n\n归去雪销溱洧动，西来旌旆拂晴天。"
        },
        {
            "标题": "别盈上人",
            "作者": "韩愈",
            "内容": "山僧爱山出无期，俗士牵俗来何时。\n\n祝融峰下一回首，即是此生长别离。"
        },
        {
            "标题": "别赵子（赵子名德，潮州人）",
            "作者": "韩愈",
            "内容": "我迁于揭阳，君先揭阳居。揭阳去京华，其里万有馀。\n\n不谓小郭中，有子可与娱。心平而行高，两通诗与书。\n\n婆娑海水南，簸弄明月珠。及我迁宜春，意欲携以俱。\n\n摆头笑且言，我岂不足欤。又奚为于北，往来以纷如。\n\n海中诸山中，幽子颇不无。相期风涛观，已久不可渝。\n\n又尝疑龙虾，果谁雄牙须。蚌蠃鱼鳖虫，瞿瞿以狙狙。\n\n识一已忘十，大同细自殊。欲一穷究之，时岁屡谢除。\n\n今子南且北，岂非亦有图。人心未尝同，不可一理区。\n\n宜各从所务，未用相贤愚。"
        },
        {
            "标题": "卢郎中云夫寄示送盘谷子诗两章，歌以和之",
            "作者": "韩愈",
            "内容": "昔寻李愿向盘谷，正见高崖巨壁争开张。是时新晴天井溢，\n\n谁把长剑倚太行。冲风吹破落天外，飞雨白日洒洛阳。\n\n东蹈燕川食旷野，有馈木蕨芽满筐。马头溪深不可厉，\n\n借车载过水入箱。平沙绿浪榜方口，雁鸭飞起穿垂杨。\n\n穷探极览颇恣横，物外日月本不忙。归来辛苦欲谁为，\n\n坐令再往之计堕眇芒。闭门长安三日雪，推书扑笔歌慨慷。\n\n旁无壮士遣属和，远忆卢老诗颠狂。开缄忽睹送归作，\n\n字向纸上皆轩昂。又知李侯竟不顾，方冬独入崔嵬藏。\n\n我今进退几时决，十年蠢蠢随朝行。家请官供不报答，\n\n何异雀鼠偷太仓。行抽手版付丞相，不等弹劾还耕桑。"
        },
        {
            "标题": "夕次寿阳驿题吴郎中诗后",
            "作者": "韩愈",
            "内容": "风光欲动别长安，春半城边特地寒。\n\n不见园花兼巷柳，马头惟有月团团。"
        },
        {
            "标题": "游城南十六首。出城",
            "作者": "韩愈",
            "内容": "暂出城门蹋青草，远于林下见春山。\n\n应须韦杜家家到，只有今朝一日闲。"
        },
        {
            "标题": "病鸱",
            "作者": "韩愈",
            "内容": "屋东恶水沟，有鸱堕鸣悲。青泥掩两翅，拍拍不得离。\n\n君童叫相召，瓦砾争先之。计校生平事，杀却理亦宜。\n\n夺攘不愧耻，饱满盘天嬉。晴日占光景，高风恣追随。\n\n遂凌鸾凤群，肯顾鸿鹄卑。今者命运穷，遭逢巧丸儿。\n\n中汝要害处，汝能不得施。于吾乃何有，不忍乘其危。\n\n丐汝将死命，浴以清水池。朝餐辍鱼肉，暝宿防狐狸。\n\n自知无以致，蒙德久犹疑。饱入深竹丛，饥来傍阶基。\n\n亮无责报心，固以听所为。昨日有气力，飞跳弄藩篱。\n\n今晨忽径去，曾不报我知。侥幸非汝福，天衢汝休窥。\n\n京城事弹射，竖子不易欺。勿讳泥坑辱，泥坑乃良规。"
        },
        {
            "标题": "剥啄行",
            "作者": "韩愈",
            "内容": "剥剥啄啄，有客至门。我不出应，客去而嗔。从者语我，\n\n子胡为然。我不厌客，困于语言。欲不出纳，以堙其源。\n\n空堂幽幽，有秸有莞。门以两板，丛书于间。窅窅深堑，\n\n其墉甚完。彼宁可隳，此不可干。从者语我，嗟子诚难。\n\n子虽云尔，其口益蕃。我为子谋，有万其全。凡今之人，\n\n急名与官。子不引去，与为波澜。虽不开口，虽不开关。\n\n变化咀嚼，有鬼有神。今去不勇，其如后艰。我谢再拜，\n\n汝无复云。往追不及，来不有年。"
        },
        {
            "标题": "病中赠张十八",
            "作者": "韩愈",
            "内容": "中虚得暴下，避冷卧北窗。不蹋晓鼓朝，安眠听逢逢。\n\n籍也处闾里，抱能未施邦。文章自娱戏，金石日击撞。\n\n龙文百斛鼎，笔力可独扛。谈舌久不掉，非君亮谁双。\n\n扶几导之言，曲节初摐摐。半途喜开凿，派别失大江。\n\n吾欲盈其气，不令见麾幢。牛羊满田野，解旆束空杠。\n\n倾尊与斟酌，四壁堆罂缸。玄帷隔雪风，照炉钉明釭.\n\n夜阑纵捭阖，哆口疏眉厖。势侔高阳翁，坐约齐横降。\n\n连日挟所有，形躯顿胮肛。将归乃徐谓，子言得无哤.\n\n回军与角逐，斫树收穷庞。雌声吐款要，酒壶缀羊腔。\n\n君乃昆仑渠，籍乃岭头泷。譬如蚁蛭微，讵可陵崆uu.\n\n幸愿终赐之，斩拔枿与桩。从此识归处，东流水淙淙。"
        },
        {
            "标题": "晚泊江口",
            "作者": "韩愈",
            "内容": "郡城朝解缆，江岸暮依村。二女竹上泪，孤臣水底魂。\n\n双双归蛰燕，一一叫群猿。回首那闻语，空看别袖翻。"
        },
        {
            "标题": "咏雪赠张籍",
            "作者": "韩愈",
            "内容": "只见纵横落，宁知远近来。飘飖还自弄，历乱竟谁催。 座暖销那怪，池清失可猜。坳中初盖底，垤处遂成堆。 慢有先居后，轻多去却回。度前铺瓦陇，发本积墙隈。 穿细时双透，乘危忽半摧。舞深逢坎井，集早值层台。 砧练终宜捣，阶纨未暇裁。城寒装睥睨，树冻裹莓苔。 片片匀如剪，纷纷碎若挼。定非燖鹄鹭，真是屑琼瑰。 纬繣观朝萼，冥茫瞩晚埃。当窗恒凛凛，出户即皑皑。 压野荣芝菌，倾都委货财。娥嬉华荡漾，胥怒浪崔嵬。 碛迥疑浮地，云平想辗雷。随车翻缟带，逐马散银杯。 万屋漫汗合，千株照曜开。松篁遭挫抑，粪壤获饶培。 隔绝门庭遽，挤排陛级才。岂堪裨岳镇，强欲效盐梅。 隐匿瑕疵尽，包罗委琐该。误鸡宵呃喔，惊雀暗裴回。 浩浩过三暮，悠悠匝九垓。鲸鲵陆死骨，玉石火炎灰。 厚虑填溟壑，高愁睠斗魁。日轮埋欲侧，坤轴压将颓。 岸类长蛇搅，陵犹巨象豗.水官夸杰黠，木气怯胚胎。 著地无由卷，连天不易推。龙鱼冷蛰苦，虎豹饿号哀。 巧借奢华便，专绳困约灾。威贪陵布被，光肯离金罍。 赏玩捐他事，歌谣放我才。狂教诗硉矹，兴与酒陪鳃。 惟子能谙耳，诸人得语哉。助留风作党，劝坐火为媒。 雕刻文刀利，搜求智网恢。莫烦相属和，传示及提孩。"
        },
        {
            "标题": "木芙蓉",
            "作者": "韩愈",
            "内容": "新开寒露丛，远比水间红。艳色宁相妒，嘉名偶自同。\n\n采江官渡晚，搴木古祠空。愿得勤来看，无令便逐风。"
        },
        {
            "标题": "赠崔立之评事（崔斯立，字立之，博陵人）",
            "作者": "韩愈",
            "内容": "崔侯文章苦捷敏，高浪驾天输不尽。曾从关外来上都，\n\n随身卷轴车连轸。朝为百赋犹郁怒，暮作千诗转遒紧。\n\n摇毫掷简自不供，顷刻青红浮海蜃。才豪气猛易语言，\n\n往往蛟螭杂蝼蚓。知音自古称难遇，世俗乍见那妨哂。\n\n勿嫌法官未登朝，犹胜赤尉长趋尹。时命虽乖心转壮，\n\n技能虚富家逾窘。念昔尘埃两相逢，争名龃龉持矛楯.\n\n子时专场夸觜距，余始张军严韅靷。尔来但欲保封疆，\n\n莫学庞涓怯孙膑。窜逐新归厌闻闹，齿发早衰嗟可闵。\n\n频蒙怨句刺弃遗，岂有闲官敢推引。深藏箧笥时一发，\n\n戢戢已多如束笋。可怜无益费精神，有似黄金掷虚牝。\n\n当今圣人求侍从，拔擢杞梓收楛箘。东马严徐已奋飞，\n\n枚皋即召穷且忍。复闻王师西讨蜀，霜风冽冽摧朝菌。\n\n走章驰檄在得贤，燕雀纷拏要鹰隼。窃料二途必处一，\n\n岂比恒人长蠢蠢。劝君韬养待征招，不用雕琢愁肝肾。\n\n墙根菊花好沽酒，钱帛纵空衣可准。晖晖檐日暖且鲜，\n\n摵摵井梧疏更殒。高士例须怜曲蘖，丈夫终莫生畦畛。\n\n能来取醉任喧呼，死后贤愚俱泯泯。"
        },
        {
            "标题": "元日酬蔡州马十二尚书去年蔡州元日见寄之什",
            "作者": "韩愈",
            "内容": "元日新诗已去年，蔡州遥寄荷相怜。\n\n今朝纵有谁人领，自是三峰不敢眠。"
        },
        {
            "标题": "琴曲歌辞。残形操",
            "作者": "韩愈",
            "内容": "有兽维狸兮我梦得之，其身孔明兮而头不知。\n\n吉凶何为兮觉坐而思，巫咸上天兮识者其谁。"
        },
        {
            "标题": "叉鱼招张功曹（署）",
            "作者": "韩愈",
            "内容": "叉鱼春岸阔，此兴在中宵。大炬然如昼，长船缚似桥。\n\n深窥沙可数，静搒水无摇。刃下那能脱，波间或自跳。\n\n中鳞怜锦碎，当目讶珠销。迷火逃翻近，惊人去暂遥。\n\n竞多心转细，得隽语时嚣。潭罄知存寡，舷平觉获饶。\n\n交头疑凑饵，骈首类同条。濡沫情虽密，登门事已辽。\n\n盈车欺故事，饲犬验今朝。血浪凝犹沸，腥风远更飘。\n\n盖江烟幂幂，拂棹影寥寥。獭去愁无食，龙移惧见烧。\n\n如棠名既误，钓渭日徒消。文客惊先赋，篙工喜尽谣。\n\n脍成思我友，观乐忆吾僚。自可捐忧累，何须强问鸮."
        },
        {
            "标题": "征蜀联句",
            "作者": "韩愈",
            "内容": "日王忿违慠，有命事诛拔。蜀险豁关防，秦师纵横猾。 ——韩愈\n\n风旗匝地扬，雷鼓轰天杀。竹兵彼皴脆，铁刃我枪bR. ——孟郊\n\n刑神咤牦旄，阴焰飐犀札。翻霓纷偃蹇，塞野澒坱圠. ——韩愈\n\n生狞竞掣跌，痴突争填轧。渴斗信豗呶，啖奸何噢嗗。 ——孟郊\n\n更呼相簸荡，交斫双缺齾。火发激铓腥，血漂腾足滑。 ——韩愈\n\n飞猱无整阵，翩鹘有邪戛。江倒沸鲸鲲，山摇溃貙猰. ——孟郊\n\n中离分二三，外变迷七八。逆颈尽徽索，仇头恣髡鬝. ——韩愈\n\n怒须犹鬇鬡，断臂仍bsbS. ——韩愈\n\n石潜设奇伏，穴觑骋精察。中矢类妖cd，跳锋状惊豽. ——孟郊\n\n蹋翻聚林岭，斗起成埃圿. ——孟郊\n\n旆亡多空杠，轴折鲜联辖。剟肤浃疮痍，败面碎黥gp. ——韩愈\n\n浑奔肆狂勷，捷窜脱趫黠。岩钩踔狙猿，水漉杂鳣螖。 ——韩愈\n\n投奅闹eGcP，填隍btbT傄。 ——韩愈\n\n强睛死不闭，犷眼困逾fx.爇堞熇歊熹，抉门呀拗s9. ——孟郊\n\n天刀封未坼，酋胆慑前揠。跧梁排郁缩，闯窦猰窋窡。 ——孟郊\n\n迫胁闻杂驱，咿呦叫冤跀。 ——孟郊\n\n穷区指清夷，凶部坐雕铩。邛文裁斐斖，巴艳收婠妠. ——韩愈\n\n椎肥牛呼牟，载实驼鸣s8.圣灵闵顽嚚，焘养均草y5. ——韩愈\n\n下书遏雄虓，解罪吊挛瞎。 ——韩愈\n\n战血时销洗，剑霜夜清刮。汉栈罢嚣阗，獠江息澎汃。 ——孟郊\n\n戍寒绝朝乘，刁暗歇宵詧。始去杏飞蜂，及归柳嘶xK. ——孟郊\n\n庙献繁馘级，乐声洞椌楬. ——孟郊\n\n台图焕丹玄，郊告俨匏稭.念齿慰黴黧，视伤悼瘢痆. ——韩愈\n\n休输任讹寝，报力厚麸秳。公欢钟晨撞，室宴丝晓扴. ——韩愈\n\n杯盂酬酒醪，箱箧馈巾帓。小臣昧戎经，维用赞勋劼。 ——韩愈"
        },
        {
            "标题": "朝归",
            "作者": "韩愈",
            "内容": "峨峨进贤冠，耿耿水苍佩。服章岂不好，不与德相对。\n\n顾影听其声，赪颜汗渐背。进乏犬鸡效，又不勇自退。\n\n坐食取其肥，无堪等聋瞶.长风吹天墟，秋日万里晒。\n\n抵暮但昏眠，不成歌慷慨。"
        },
        {
            "标题": "嘲鼾睡",
            "作者": "韩愈",
            "内容": "澹师昼睡时，声气一何猥。顽飙吹肥脂，坑谷相嵬磊。 雄哮乍咽绝，每发壮益倍。有如阿鼻尸，长唤忍众罪。 马牛惊不食，百鬼聚相待。木枕十字裂，镜面生痱癗. 铁佛闻皱眉，石人战摇腿。孰云天地仁，吾欲责真宰。 幽寻虱搜耳，猛作涛翻海。太阳不忍明，飞御皆惰怠。 乍如彭与黥，呼冤受菹醢。又如圈中虎，号疮兼吼馁。 虽令伶伦吹，苦韵难可改。虽令巫咸招，魂爽难复在。 何山有灵药，疗此愿与采。 澹公坐卧时，长睡无不稳。吾尝闻其声，深虑五藏损。 黄河弄濆薄，梗涩连拙鲧。南帝初奋槌，凿窍泄混沌。 迥然忽长引，万丈不可忖。谓言绝于斯，继出方衮衮。 幽幽寸喉中，草木森苯尊。盗贼虽狡狯，亡魂敢窥阃。 鸿蒙总合杂，诡谲骋戾很。乍如斗呶呶，忽若怨恳恳。 赋形苦不同，无路寻根本。何能堙其源，惟有土一畚。"
        },
        {
            "标题": "游城南十六首。嘲少年",
            "作者": "韩愈",
            "内容": "直把春偿酒，都将命乞花。只知闲信马，不觉误随车。"
        },
        {
            "标题": "李员外寄纸笔（李伯康也，郴州刺史）",
            "作者": "韩愈",
            "内容": "题是临池后，分从起草馀。兔尖针莫并，茧净雪难如。\n\n莫怪殷勤谢，虞卿正著书。"
        },
        {
            "标题": "郴口又赠二首",
            "作者": "韩愈",
            "内容": "山作剑攒江写镜，扁舟斗转疾于飞。\n\n回头笑向张公子，终日思归此日归。\n\n雪飐霜翻看不分，雷惊电激语难闻。\n\n沿涯宛转到深处，何限青天无片云。"
        },
        {
            "标题": "嘲鲁连子",
            "作者": "韩愈",
            "内容": "鲁连细而黠，有似黄鹞子。田巴兀老苍，怜汝矜爪觜。\n\n开端要惊人，雄跨吾厌矣。高拱禅鸿声，若辍一杯水。\n\n独称唐虞贤，顾未知之耳。"
        },
        {
            "标题": "郴州祈雨",
            "作者": "韩愈",
            "内容": "乞雨女郎魂，炰羞洁且繁。庙开鼯鼠叫，神降越巫言。\n\n旱气期销荡，阴官想骏奔。行看五马入，萧飒已随轩。"
        },
        {
            "标题": "和李相公摄事南郊，览物兴怀，呈一二知旧",
            "作者": "韩愈",
            "内容": "灿灿辰角曙，亭亭寒露朝。川原共澄映，云日还浮飘。\n\n上宰严祀事，清途振华镳。圆丘峻且坦，前对南山标。\n\n村树黄复绿，中田稼何饶。顾瞻想岩谷，兴叹倦尘嚣。\n\n惟彼颠瞑者，去公岂不辽。为仁朝自治，用静兵以销。\n\n勿惮吐捉勤，可歌风雨调。圣贤相遇少，功德今宣昭。"
        },
        {
            "标题": "游城南十六首。题韦氏庄",
            "作者": "韩愈",
            "内容": "昔者谁能比，今来事不同。寂寥青草曲，散漫白榆风。\n\n架倒藤全落，篱崩竹半空。宁须惆怅立，翻覆本无穷。"
        },
        {
            "标题": "游城南十六首。题于宾客庄",
            "作者": "韩愈",
            "内容": "榆荚车前盖地皮，蔷薇蘸水笋穿篱。\n\n马蹄无入朱门迹，纵使春归可得知。"
        },
        {
            "标题": "奉和虢州刘给事使君三堂新题二十一咏。月池",
            "作者": "韩愈",
            "内容": "寒池月下明，新月池边曲。若不妒清妍，却成相映烛。"
        },
        {
            "标题": "三星行",
            "作者": "韩愈",
            "内容": "我生之辰，月宿南斗。牛奋其角，箕张其口。\n\n牛不见服箱，斗不挹酒浆。箕独有神灵，无时停簸扬。\n\n无善名已闻，无恶声已讙。名声相乘除，得少失有馀。\n\n三星各在天，什伍东西陈。嗟汝牛与斗，汝独不能神。"
        },
        {
            "标题": "孟东野失子",
            "作者": "韩愈",
            "内容": "失子将何尤，吾将上尤天。女实主下人，与夺一何偏。\n\n彼于女何有，乃令蕃且延。此独何罪辜，生死旬日间。\n\n上呼无时闻，滴地泪到泉。地祇为之悲，瑟缩久不安。\n\n乃呼大灵龟，骑云款天门。问天主下人，薄厚胡不均。\n\n天曰天地人，由来不相关。吾悬日与月，吾系星与辰。\n\n日月相噬啮，星辰踣而颠。吾不女之罪，知非女由因。\n\n且物各有分，孰能使之然。有子与无子，祸福未可原。\n\n鱼子满母腹，一一欲谁怜。细腰不自乳，举族常孤鳏。\n\n鸱枭啄母脑，母死子始翻。蝮蛇生子时，坼裂肠与肝。\n\n好子虽云好，未还恩与勤。恶子不可说，鸱枭蝮蛇然。\n\n有子且勿喜，无子固勿叹。上圣不待教，贤闻语而迁。\n\n下愚闻语惑，虽教无由悛。大灵顿头受，即日以命还。\n\n地祇谓大灵，女往告其人。东野夜得梦，有夫玄衣巾。\n\n闯然入其户，三称天之言。再拜谢玄夫，收悲以欢忻。"
        },
        {
            "标题": "河南令舍池台",
            "作者": "韩愈",
            "内容": "灌池才盈五六丈，筑台不过七八尺。欲将层级压篱落，\n\n未许波澜量斗石。规摹虽巧何足夸，景趣不远真可惜。\n\n长令人吏远趋走，已有蛙黾助狼藉。"
        },
        {
            "标题": "酬马侍郎寄酒（马总也）",
            "作者": "韩愈",
            "内容": "一壶情所寄，四句意能多。秋到无诗酒，其如月色何。"
        },
        {
            "标题": "酬司门卢四兄云夫院长望秋作",
            "作者": "韩愈",
            "内容": "长安雨洗新秋出，极目寒镜开尘函。终南晓望蹋龙尾，\n\n倚天更觉青巉巉.自知短浅无所补，从事久此穿朝衫。\n\n归来得便即游览，暂似壮马脱重衔。曲江荷花盖十里，\n\n江湖生目思莫缄。乐游下瞩无远近，绿槐萍合不可芟。\n\n白首寓居谁借问，平地寸步扃云岩。云夫吾兄有狂气，\n\n嗜好与俗殊酸咸。日来省我不肯去，论诗说赋相喃喃。\n\n望秋一章已惊绝，犹言低抑避谤谗。若使乘酣骋雄怪，\n\n造化何以当镌劖。嗟我小生值强伴，怯胆变勇神明鉴。\n\n驰坑跨谷终未悔，为利而止真贪馋。高揖群公谢名誉，\n\n远追甫白感至諴.楼头完月不共宿，其奈就缺行攕攕."
        },
        {
            "标题": "赠郑兵曹",
            "作者": "韩愈",
            "内容": "尊酒相逢十载前，君为壮夫我少年。尊酒相逢十载后，\n\n我为壮夫君白首。我材与世不相当，戢鳞委翅无复望。\n\n当今贤俊皆周行，君何为乎亦遑遑。杯行到君莫停手，\n\n破除万事无过酒。"
        },
        {
            "标题": "和仆射相公朝回见寄",
            "作者": "韩愈",
            "内容": "尽瘁年将久，公今始暂闲。事随忧共减，诗与酒俱还。\n\n放意机衡外，收身矢石间。秋台风日迥，正好看前山。"
        },
        {
            "标题": "奉酬天平马十二仆射暇日言怀见寄之作",
            "作者": "韩愈",
            "内容": "天平篇什外，政事亦无双。威令加徐土，儒风被鲁邦。\n\n清为公论重，宽得士心降。岁晏偏相忆，长谣坐北窗。"
        },
        {
            "标题": "和裴仆射相公假山十一韵",
            "作者": "韩愈",
            "内容": "公乎真爱山，看山旦连夕。犹嫌山在眼，不得着脚历。\n\n枉语山中人，匄我涧侧石。有来应公须，归必载金帛。\n\n当轩乍骈罗，随势忽开坼。有洞若神剜，有岩类天划。\n\n终朝岩洞间，歌鼓燕宾戚。孰谓衡霍期，近在王侯宅。\n\n傅氏筑已卑，磻溪钓何激。逍遥功德下，不与事相摭。\n\n乐我盛明朝，于焉傲今昔。"
        },
        {
            "标题": "奉使镇州，行次承天行营，奉酬裴司空",
            "作者": "韩愈",
            "内容": "窜逐三年海上归，逢公复此著征衣。\n\n旋吟佳句还鞭马，恨不身先去鸟飞。"
        },
        {
            "标题": "镇州路上谨酬裴司空相公重见寄",
            "作者": "韩愈",
            "内容": "衔命山东抚乱师，日驰三百自嫌迟。\n\n风霜满面无人识，何处如今更有诗。"
        },
        {
            "标题": "燕河南府秀才得生字",
            "作者": "韩愈",
            "内容": "吾皇绍祖烈，天下再太平。诏下诸郡国，岁贡乡曲英。\n\n元和五年冬，房公尹东京。功曹上言公，是月当登名。\n\n乃选二十县，试官得鸿生。群儒负己材，相贺简择精。\n\n怒起簸羽翮，引吭吐铿轰。此都自周公，文章继名声。\n\n自非绝殊尤，难使耳目惊。今者遭震薄，不能出声鸣。\n\n鄙夫忝县尹，愧栗难为情。惟求文章写，不敢妒与争。\n\n还家敕妻儿，具此煎炰烹。柿红蒲萄紫，肴果相扶檠。\n\n芳荼出蜀门，好酒浓且清。何能充欢燕，庶以露厥诚。\n\n昨闻诏书下，权公作邦桢。文人得其职，文道当大行。\n\n阴风搅短日，冷雨涩不晴。勉哉戒徒驭，家国迟子荣。"
        },
        {
            "标题": "初南食贻元十八协律",
            "作者": "韩愈",
            "内容": "鲎实如惠文，骨眼相负行。蠔相黏为山，百十各自生。\n\n蒲鱼尾如蛇，口眼不相营。蛤即是虾蟆，同实浪异名。\n\n章举马甲柱，斗以怪自呈。其馀数十种，莫不可叹惊。\n\n我来御魑魅，自宜味南烹。调以咸与酸，芼以椒与橙。\n\n腥臊始发越，咀吞面汗騂.惟蛇旧所识，实惮口眼狞。\n\n开笼听其去，郁屈尚不平。卖尔非我罪，不屠岂非情。\n\n不祈灵珠报，幸无嫌怨并。聊歌以记之，又以告同行。"
        },
        {
            "标题": "寒食日出游",
            "作者": "韩愈",
            "内容": "李花初发君始病，我往看君花转盛。走马城西惆怅归，\n\n不忍千株雪相映。迩来又见桃与梨，交开红白如争竞。\n\n可怜物色阻携手，空展霜缣吟九咏。纷纷落尽泥与尘，\n\n不共新妆比端正。桐华最晚今已繁，君不强起时难更。\n\n关山远别固其理，寸步难见始知命。忆昔与君同贬官，\n\n夜渡洞庭看斗柄。岂料生还得一处，引袖拭泪悲且庆。\n\n各言生死两追随，直置心亲无貌敬。念君又署南荒吏，\n\n路指鬼门幽且夐。三公尽是知音人，曷不荐贤陛下圣。\n\n囊空甑倒谁救之，我今一食日还并。自然忧气损天和，\n\n安得康强保天性。断鹤两翅鸣何哀，絷骥四足气空横。\n\n今朝寒食行野外，绿杨匝岸蒲生迸。宋玉庭边不见人，\n\n轻浪参差鱼动镜。自嗟孤贱足瑕疵，特见放纵荷宽政。\n\n饮酒宁嫌盏底深，题诗尚倚笔锋劲。明宵故欲相就醉，\n\n有月莫愁当火令。"
        },
        {
            "标题": "次石头驿寄江西王十中丞阁老",
            "作者": "韩愈",
            "内容": "凭高试回首，一望豫章城。人由恋德泣，马亦别群鸣。\n\n寒日夕始照，风江远渐平。默然都不语，应识此时情。"
        },
        {
            "标题": "过鸿沟",
            "作者": "韩愈",
            "内容": "龙疲虎困割川原，亿万苍生性命存。\n\n谁劝君王回马首，真成一掷赌乾坤。"
        },
        {
            "标题": "韶州留别张端公使君（时宪宗元和十四年十月）",
            "作者": "韩愈",
            "内容": "来往再逢梅柳新，别离一醉绮罗春。久钦江总文才妙，\n\n自叹虞翻骨相屯。鸣笛急吹争落日，清歌缓送款行人。\n\n已知奏课当征拜，那复淹留咏白蘋."
        },
        {
            "标题": "春雪间早梅",
            "作者": "韩愈",
            "内容": "梅将雪共春，彩艳不相因。逐吹能争密，排枝巧妒新。\n\n谁令香满座，独使净无尘。芳意饶呈瑞，寒光助照人。\n\n玲珑开已遍，点缀坐来频。那是俱疑似，须知两逼真。\n\n荧煌初乱眼，浩荡忽迷神。未许琼华比，从将玉树亲。\n\n先期迎献岁，更伴占兹晨。愿得长辉映，轻微敢自珍。"
        },
        {
            "标题": "南山有高树行赠李宗闵",
            "作者": "韩愈",
            "内容": "南山有高树，花叶何衰衰。上有凤凰巢，凤凰乳且栖。\n\n四旁多长枝，群鸟所托依。黄鹄据其高，众鸟接其卑。\n\n不知何山鸟，羽毛有光辉。飞飞择所处，正得众所希。\n\n上承凤凰恩，自期永不衰。中与黄鹄群，不自隐其私。\n\n下视众鸟群，汝徒竟何为。不知挟丸子，心默有所规。\n\n弹汝枝叶间，汝翅不觉摧。或言由黄鹄，黄鹄岂有之。\n\n慎勿猜众鸟，众鸟不足猜。无人语凤凰，汝屈安得知。\n\n黄鹄得汝去，婆娑弄毛衣。前汝下视鸟，各议汝瑕疵。\n\n汝岂无朋匹，有口莫肯开。汝落蒿艾间，几时复能飞。\n\n哀哀故山友，中夜思汝悲。路远翅翎短，不得持汝归。"
        },
        {
            "标题": "辞唱歌",
            "作者": "韩愈",
            "内容": "抑逼教唱歌，不解看艳词。坐中把酒人，岂有欢乐姿。\n\n幸有伶者妇，腰身如柳枝。但令送君酒，如醉如憨痴。\n\n声自肉中出，使人能逶随。复遣悭吝者，赠金不皱眉。\n\n岂有长直夫，喉中声雌雌。君心岂无耻，君岂是女儿。\n\n君教发直言，大声无休时。君教哭古恨，不肯复吞悲。\n\n乍可阻君意，艳歌难可为。"
        },
        {
            "标题": "龊龊",
            "作者": "韩愈",
            "内容": "龊龊当世士，所忧在饥寒。但见贱者悲，不闻贵者叹。\n\n大贤事业异，远抱非俗观。报国心皎洁，念时涕汍澜。\n\n妖姬坐左右，柔指发哀弹。酒肴虽日陈，感激宁为欢。\n\n秋阴欺白日，泥潦不少干。河堤决东郡，老弱随惊湍。\n\n天意固有属，谁能诘其端。愿辱太守荐，得充谏诤官。\n\n排云叫阊阖，披腹呈琅玕.致君岂无术，自进诚独难。\n"
        },
        {
            "标题": "赠张徐州莫辞酒",
            "作者": "韩愈",
            "内容": "莫辞酒，此会固难同。请看女工机上帛，半作军人旗上红。\n\n莫辞酒，谁为君王之爪牙？春雷三月不作响，\n\n战士岂得来还家。"
        },
        {
            "标题": "次邓州界",
            "作者": "韩愈",
            "内容": "潮阳南去倍长沙，恋阙那堪又忆家。心讶愁来惟贮火，\n\n眼知别后自添花。商颜暮雪逢人少，邓鄙春泥见驿赊。\n\n早晚王师收海岳，普将雷雨发萌芽。"
        },
        {
            "标题": "此日足可惜赠张籍（愈时在徐籍往谒之辞去作是诗以送）",
            "作者": "韩愈",
            "内容": "此日足可惜，此酒不足尝。舍酒去相语，共分一日光。\n\n念昔未知子，孟君自南方。自矜有所得，言子有文章。\n\n我名属相府，欲往不得行。思之不可见，百端在中肠。\n\n维时月魄死，冬日朝在房。驱驰公事退，闻子适及城。\n\n命车载之至，引坐于中堂。开怀听其说，往往副所望。\n\n孔丘殁已远，仁义路久荒。纷纷百家起，诡怪相披猖。\n\n长老守所闻，后生习为常。少知诚难得，纯粹古已亡。\n\n譬彼植园木，有根易为长。留之不遣去，馆置城西旁。\n\n岁时未云几，浩浩观湖江。众夫指之笑，谓我知不明。\n\n儿童畏雷电，鱼鳖惊夜光。州家举进士，选试缪所当。\n\n驰辞对我策，章句何炜煌。相公朝服立，工席歌鹿鸣。\n\n礼终乐亦阕，相拜送于庭。之子去须臾，赫赫流盛名。\n\n窃喜复窃叹，谅知有所成。人事安可恒，奄忽令我伤。\n\n闻子高第日，正从相公丧。哀情逢吉语，惝恍难为双。\n\n暮宿偃师西，徒展转在床。夜闻汴州乱，绕壁行彷徨。\n\n我时留妻子，仓卒不及将。相见不复期，零落甘所丁。\n\n骄儿未绝乳，念之不能忘。忽如在我所，耳若闻啼声。\n\n中途安得返，一日不可更。俄有东来说，我家免罹殃。\n\n乘船下汴水，东去趋彭城。从丧朝至洛，还走不及停。\n\n假道经盟津，出入行涧冈。日西入军门，羸马颠且僵。\n\n主人愿少留，延入陈壶觞。卑贱不敢辞，忽忽心如狂。\n\n饮食岂知味，丝竹徒轰轰。平明脱身去，决若惊凫翔。\n\n黄昏次汜水，欲过无舟航。号呼久乃至，夜济十里黄。\n\n中流上滩潬，沙水不可详。惊波暗合沓，星宿争翻芒。\n\n辕马蹢躅鸣，左右泣仆童。甲午憩时门，临泉窥斗龙。\n\n东南出陈许，陂泽平茫茫。道边草木花，红紫相低昂。\n\n百里不逢人，角角雄雉鸣。行行二月暮，乃及徐南疆。\n\n下马步堤岸，上船拜吾兄。谁云经艰难，百口无夭殇。\n\n仆射南阳公，宅我睢水阳。箧中有馀衣，盎中有馀粮。\n\n闭门读书史，窗户忽已凉。日念子来游，子岂知我情。\n\n别离未为久，辛苦多所经。对食每不饱，共言无倦听。\n\n连延三十日，晨坐达五更。我友二三子，宦游在西京。\n\n东野窥禹穴，李翱观涛江。萧条千万里，会合安可逢。\n\n淮之水舒舒，楚山直丛丛。子又舍我去，我怀焉所穷。\n\n男儿不再壮，百岁如风狂。高爵尚可求，无为守一乡。"
        },
        {
            "标题": "次硖石",
            "作者": "韩愈",
            "内容": "数日方离雪，今朝又出山。试凭高处望，隐约见潼关。"
        },
        {
            "标题": "次同冠峡（赴阳山作）",
            "作者": "韩愈",
            "内容": "今日是何朝，天晴物色饶。落英千尺堕，游丝百丈飘。\n\n泄乳交岩脉，悬流揭浪标。无心思岭北，猿鸟莫相撩。"
        },
        {
            "标题": "同李二十八夜次襄城（李正封也）",
            "作者": "韩愈",
            "内容": "周楚仍连接，川原乍屈盘。云垂天不暖，尘涨雪犹乾。\n\n印绶归台室，旌旗别将坛。欲知迎候盛，骑火万星攒。"
        },
        {
            "标题": "次潼关上都统相公（韩弘也）",
            "作者": "韩愈",
            "内容": "暂辞堂印执兵权，尽管诸军破贼年。\n\n冠盖相望催入相，待将功德格皇天。"
        },
        {
            "标题": "和归工部送僧约（工部，归登也，约，荆州人）",
            "作者": "韩愈",
            "内容": "早知皆是自拘囚，不学因循到白头。\n\n汝既出家还扰扰，何人更得死前休。"
        },
        {
            "标题": "学诸进士作精卫衔石填海",
            "作者": "韩愈",
            "内容": "鸟有偿冤者，终年抱寸诚。口衔山石细，心望海波平。\n\n渺渺功难见，区区命已轻。人皆讥造次，我独赏专精。\n\n岂计休无日，惟应尽此生。何惭刺客传，不著报雠名。"
        },
        {
            "标题": "从潮州量移袁州，张韶州端公以诗相贺，因酬之",
            "作者": "韩愈",
            "内容": "明时远逐事何如，遇赦移官罪未除。北望讵令随塞雁，\n\n南迁才免葬江鱼。将经贵郡烦留客，先惠高文谢起予。\n\n暂欲系船韶石下，上宾虞舜整冠裾。"
        },
        {
            "标题": "从仕",
            "作者": "韩愈",
            "内容": "居闲食不足，从仕力难任。两事皆害性，一生恒苦心。\n\n黄昏归私室，惆怅起叹音。弃置人间世，古来非独今。"
        },
        {
            "标题": "陪杜侍御游湘西两寺独宿有题一首，因献杨常侍",
            "作者": "韩愈",
            "内容": "长沙千里平，胜地犹在险。况当江阔处，斗起势匪渐。\n\n深林高玲珑，青山上琬琰。路穷台殿辟，佛事焕且俨。\n\n剖竹走泉源，开廊架崖广。是时秋之残，暑气尚未敛。\n\n群行忘后先，朋息弃拘检。客堂喜空凉，华榻有清簟。\n\n涧蔬煮蒿芹，水果剥菱芡。伊余夙所慕，陪赏亦云忝。\n\n幸逢车马归，独宿门不掩。山楼黑无月，渔火灿星点。\n\n夜风一何喧，杉桧屡磨飐.犹疑在波涛，怵惕梦成魇。\n\n静思屈原沈，远忆贾谊贬。椒兰争妒忌，绛灌共谗谄。\n\n谁令悲生肠，坐使泪盈脸。翻飞乏羽翼，指摘困瑕玷。\n\n珥貂藩维重，政化类分陕。礼贤道何优，奉己事苦俭。\n\n大厦栋方隆，巨川楫行剡。经营诚少暇，游宴固已歉。\n\n旅程愧淹留，徂岁嗟荏苒。平生每多感，柔翰遇频染。\n\n展转岭猿鸣，曙灯青睒睒。"
        },
        {
            "标题": "远游联句",
            "作者": "韩愈",
            "内容": "别肠车轮转，一日一万周。 ——孟郊\n\n离思春冰泮，烂漫不可收。 ——韩愈\n\n驰光忽以迫，飞辔谁能留。 ——孟郊\n\n取之讵灼灼，此去信悠悠。 ——李翱\n\n楚客宿江上，夜魂栖浪头。晓日生远岸，水芳缀孤舟。 ——孟郊\n\n村饮泊好木，野蔬拾新柔。独含凄凄别，中结郁郁愁。 ——孟郊\n\n人忆旧行乐，鸟吟新得俦。 ——孟郊\n\n灵瑟时窅窅，霠猿夜啾啾。愤涛气尚盛，恨竹泪空幽。 ——韩愈\n\n长怀绝无已，多感良自尤。即路涉献岁，归期眇凉秋。 ——韩愈\n\n两欢日牢落，孤悲坐绸缪。 ——韩愈\n\n观怪忽荡漾，叩奇独冥搜。海鲸吞明月，浪岛没大沤。 ——孟郊\n\n我有一寸钩，欲钓千丈流。良知忽然远，壮志郁无抽。 ——孟郊\n\n魍魅暂出没，蛟螭互蟠蟉.昌言拜舜禹，举eM凌斗牛。 ——韩愈\n\n怀糈馈贤屈，乘桴追圣丘。飘然天外步，岂肯区中囚。 ——韩愈\n\n楚些待谁吊，贾辞缄恨投。翳明弗可晓，秘魂安所求。 ——孟郊\n\n气毒放逐域，蓼杂芳菲畴。当春忽凄凉，不枯亦飕飗. ——孟郊\n\n貉谣众猥款，巴语相咿嚘。默誓去外俗，嘉愿还中州。 ——孟郊\n\n江生行既乐，躬辇自相戮。饮醇趣明代，味腥谢荒陬。 ——孟郊\n\n驰深鼓利楫，趋险惊蜚輶。系石沈靳尚，开弓射鴅吺。 ——韩愈\n\n路暗执屏翳，波惊戮阳侯。广泛信缥缈，高行恣浮游。 ——韩愈\n\n外患萧萧去，中悒稍稍瘳。振衣造云阙，跪坐陈清猷。 ——韩愈\n\n德风变谗巧，仁气销戈矛。名声照西海，淑问无时休。 ——韩愈\n\n归哉孟夫子，归去无夷犹。 ——韩愈"
        },
        {
            "标题": "答道士寄树鸡（树鸡，木耳之大者）",
            "作者": "韩愈",
            "内容": "软湿青黄状可猜，欲烹还唤木盘回。\n\n烦君自入华阳洞，直割乖龙左耳来。"
        },
        {
            "标题": "答孟郊",
            "作者": "韩愈",
            "内容": "规模背时利，文字觑天巧。人皆馀酒肉，子独不得饱。\n\n才春思已乱，始秋悲又搅。朝餐动及午，夜讽恒至卯。\n\n名声暂膻腥，肠肚镇煎煼。古心虽自鞭，世路终难拗。\n\n弱拒喜张臂，猛拿闲缩爪。见倒谁肯扶，从嗔我须咬。"
        },
        {
            "标题": "答柳柳州食虾蟆",
            "作者": "韩愈",
            "内容": "虾蟆虽水居，水特变形貌。强号为蛙哈，于实无所校。\n\n虽然两股长，其奈脊皴皰。跳踯虽云高，意不离泞淖。\n\n鸣声相呼和，无理只取闹。周公所不堪，洒灰垂典教。\n\n我弃愁海滨，恒愿眠不觉。叵堪朋类多，沸耳作惊爆。\n\n端能败笙磬，仍工乱学校。虽蒙勾践礼，竟不闻报效。\n\n大战元鼎年，孰强孰败桡。居然当鼎味，岂不辱钓罩。\n\n余初不下喉，近亦能稍稍。常惧染蛮夷，失平生好乐。\n\n而君复何为，甘食比豢豹。猎较务同俗，全身斯为孝。\n\n哀哉思虑深，未见许回棹。"
        },
        {
            "标题": "江汉答孟郊",
            "作者": "韩愈",
            "内容": "江汉虽云广，乘舟渡无艰。流沙信难行，马足常往还。\n\n凄风结冲波，狐裘能御寒。终宵处幽室，华烛光烂烂。\n\n苟能行忠信，可以居夷蛮。嗟余与夫子，此义每所敦。\n\n何为复见赠，缱绻在不谖。"
        },
        {
            "标题": "答张彻（愈为四门博士时作张彻愈门下士又愈之从子婿）",
            "作者": "韩愈",
            "内容": "辱赠不知报，我歌尔其聆。首叙始识面，次言后分形。\n\n道途绵万里，日月垂十龄。浚郊避兵乱，睢岸连门停。\n\n肝胆一古剑，波涛两浮萍。渍墨窜旧史，磨丹注前经。\n\n义苑手秘宝，文堂耳惊霆。暄晨躡露舄，暑夕眠风棂。\n\n结友子让抗，请师我惭丁。初味犹啖蔗，遂通斯建瓴。\n\n搜奇日有富，嗜善心无宁。石梁平侹侹，沙水光泠泠。\n\n乘枯摘野艳，沈细抽潜腥。游寺去陟巘，寻径返穿汀。\n\n缘云竹竦竦，失路麻冥冥。淫潦忽翻野，平芜眇开溟。\n\n防泄堑夜塞，惧冲城昼扃。及去事戎辔，相逢宴军伶。\n\n觥秋纵兀兀，猎旦驰駉駉.从赋始分手，朝京忽同舲.\n\n急时促暗棹，恋月留虚亭。毕事驱传马，安居守窗萤。\n\n梅花灞水别，宫烛骊山醒。省选逮投足，乡宾尚摧翎。\n\n尘祛又一掺，泪眦还双荧。洛邑得休告，华山穷绝陉。\n\n倚岩睨海浪，引袖拂天星。日驾此回辖，金神所司刑。\n\n泉绅拖修白，石剑攒高青。磴藓澾拳跼，梯飚飐伶俜。\n\n悔狂已咋指，垂诫仍镌铭。峨豸忝备列，伏蒲愧分泾。\n\n微诚慕横草，琐力摧撞筳.叠雪走商岭，飞波航洞庭。\n\n下险疑堕井，守官类拘囹。荒餐茹獠蛊，幽梦感湘灵。\n\n刺史肃蓍蔡，吏人沸蝗螟。点缀簿上字，趋跄閤前铃。\n\n赖其饱山水，得以娱瞻听。紫树雕斐亹，碧流滴珑玲。\n\n映波铺远锦，插地列长屏。愁狖酸骨死，怪花醉魂馨。\n\n潜苞绛实坼，幽乳翠毛零。赦行五百里，月变三十蓂.\n\n渐阶群振鹭，入学诲螟蛉。苹甘谢鸣鹿，罍满惭罄瓶。\n\n冏冏抱瑚琏，飞飞联鶺鴒.鱼鬣欲脱背，虬光先照硎。\n\n岂独出丑类，方当动朝廷。勤来得晤语，勿惮宿寒厅。"
        },
        {
            "标题": "大行皇太后挽歌词三首",
            "作者": "韩愈",
            "内容": "一纪尊名正，三时孝养荣。高居朝圣主，厚德载群生。\n\n武帐虚中禁，玄堂掩太平。秋天笳鼓歇，松柏遍山鸣。\n\n威仪备吉凶，文物杂军容。配地行新祭，因山托故封。\n\n凤飞终不返，剑化会相从。无复临长乐，空闻报晓钟。\n\n追攀万国来，警卫百神陪。画翣登秋殿，容衣入夜台。\n\n云随仙驭远，风助圣情哀。只有朝陵日，妆奁一暂开。"
        },
        {
            "标题": "大行皇太后挽歌词三首 其二",
            "作者": "韩愈",
            "内容": "威仪备吉凶，文物杂军容。配地行新祭，因山托故封。\n凤飞终不返，剑化会相从。无复临长乐，空闻报晓钟。"
        },
        {
            "标题": "雨中寄孟刑部几道联句",
            "作者": "韩愈",
            "内容": "秋潦淹辙迹，高居限参拜。 ——韩愈\n\n耿耿蓄良思，遥遥仰嘉话。 ——孟郊\n\n一晨长隔岁，百步远殊界。 ——韩愈\n\n商听饶清耸，闷怀空抑噫。 ——孟郊\n\n美君知道腴，逸步谢天械。 ——韩愈\n\n吟馨铄纷杂，抱照莹疑怪。 ——孟郊\n\n撞宏声不掉，输邈澜逾杀。 ——韩愈\n\n檐泻碎江喧，街流浅溪迈。 ——孟郊\n\n念初相遭逢，幸免因媒介。祛烦类决痈，惬兴剧爬疥。 ——韩愈\n\n研文较幽玄，呼博骋雄快。今君轺方驰，伊我羽已铩。 ——韩愈\n\n温存感深惠，琢切奉明诫。 ——韩愈\n\n迨兹更凝情，暂阻若婴瘵。欲知相从尽，灵珀拾纤芥。 ——孟郊\n\n欲知相益多，神药销宿惫。德符仙山岸，永立难欹坏。 ——孟郊\n\n气涵秋天河，有朗无惊湃。 ——孟郊\n\n祥凤遗蒿鷃，云韶掩夷靺。争名求鹄徒，腾口甚蝉喝。 ——韩愈\n\n未来声已赫，始鼓敌前败。斗场再鸣先，遐路一飞届。 ——韩愈\n\n东野继奇躅，修纶悬众犗。穿空细丘垤，照日陋菅蒯。 ——韩愈\n\n小生何足道，积慎如触虿。愔愔抱所诺，翼翼自申戒。 ——孟郊\n\n圣书空勘读，盗食敢求嘬。惟当骑款段，岂望觌珪玠. ——孟郊\n\n弱操愧筠杉，微芳比萧z1.何以验高明，柔中有刚夬。 ——孟郊"
        },
        {
            "标题": "同窦、韦寻刘尊师不遇（三字为韵，愈分得寻字）",
            "作者": "韩愈",
            "内容": "秦客何年驻，仙源此地深。还随蹑凫骑，来访驭风襟。\n\n院闭青霞入，松高老鹤寻。犹疑隐形坐，敢起窃桃心。"
        },
        {
            "标题": "送惠师（愈在连州与释景常、元惠游。惠师即元惠也）",
            "作者": "韩愈",
            "内容": "惠师浮屠者，乃是不羁人。十五爱山水，超然谢朋亲。\n\n脱冠剪头发，飞步遗踪尘。发迹入四明，梯空上秋旻.\n\n遂登天台望，众壑皆嶙峋。夜宿最高顶，举头看星辰。\n\n光芒相照烛，南北争罗陈。兹地绝翔走，自然严且神。\n\n微风吹木石，澎湃闻韶钧。夜半起下视，溟波衔日轮。\n\n鱼龙惊踊跃，叫啸成悲辛。怪气或紫赤，敲磨共轮囷。\n\n金鸦既腾翥，六合俄清新。常闻禹穴奇，东去窥瓯闽。\n\n越俗不好古，流传失其真。幽踪邈难得，圣路嗟长堙。\n\n回临浙江涛，屹起高峨岷。壮志死不息，千年如隔晨。\n\n是非竟何有，弃去非吾伦。凌江诣庐岳，浩荡极游巡。\n\n崔崒没云表，陂陀浸湖沦。是时雨初霁，悬瀑垂天绅。\n\n前年往罗浮，步戛南海漘.大哉阳德盛，荣茂恒留春。\n\n鹏鶱堕长翮，鲸戏侧修鳞。自来连州寺，曾未造城闉。\n\n日携青云客，探胜穷崖滨。太守邀不去，群官请徒频。\n\n囊无一金资，翻谓富者贫。昨日忽不见，我令访其邻。\n\n奔波自追及，把手问所因。顾我却兴叹，君宁异于民。\n\n离合自古然，辞别安足珍。吾闻九疑好，夙志今欲伸。\n\n斑竹啼舜妇，清湘沈楚臣。衡山与洞庭，此固道所循。\n\n寻崧方抵洛，历华遂之秦。浮游靡定处，偶往即通津。\n\n吾言子当去，子道非吾遵。江鱼不池活，野鸟难笼驯。\n\n吾非西方教，怜子狂且醇。吾嫉惰游者，怜子愚且谆。\n\n去矣各异趣，何为浪沾巾。"
        },
        {
            "标题": "与张十八同效阮步兵一日复一夕",
            "作者": "韩愈",
            "内容": "一日复一日，一朝复一朝。只见有不如，不见有所超。\n\n食作前日味，事作前日调。不知久不死，悯悯尚谁要。\n\n富贵自絷拘，贫贱亦煎焦。俯仰未得所，一世已解镳。\n\n譬如笼中鹤，六翮无所摇。譬如兔得蹄，安用东西跳。\n\n还看古人书，复举前人瓢。未知所穷竟，且作新诗谣。"
        },
        {
            "标题": "东都遇春",
            "作者": "韩愈",
            "内容": "少年气真狂，有意与春竞。行逢二三月，九州花相映。\n\n川原晓服鲜，桃李晨妆靓。荒乘不知疲，醉死岂辞病。\n\n饮啖惟所便，文章倚豪横。尔来曾几时，白发忽满镜。\n\n旧游喜乖张，新辈足嘲评。心肠一变化，羞见时节盛。\n\n得闲无所作，贵欲辞视听。深居疑避仇，默卧如当暝。\n\n朝曦入牖来，鸟唤昏不醒。为生鄙计算，盐米告屡罄。\n\n坐疲都忘起，冠侧懒复正。幸蒙东都官，获离机与阱。\n\n乖慵遭傲僻，渐染生弊性。既去焉能追，有来犹莫骋。\n\n有船魏王池，往往纵孤泳。水容与天色，此处皆绿净。\n\n岸树共纷披，渚牙相纬经。怀归苦不果，即事取幽迸。\n\n贪求匪名利，所得亦已并。悠悠度朝昏，落落捐季孟。\n\n群公一何贤，上戴天子圣。谋谟收禹绩，四面出雄劲。\n\n转输非不勤，稽逋有军令。在庭百执事，奉职各祗敬。\n\n我独胡为哉，坐与亿兆庆。譬如笼中鸟，仰给活性命。\n\n为诗告友生，负愧终究竟。"
        },
        {
            "标题": "东方半明",
            "作者": "韩愈",
            "内容": "东方半明大星没，独有太白配残月。嗟尔残月勿相疑，\n\n同光共影须臾期。残月晖晖，太白睒睒。\n\n鸡三号，更五点。"
        },
        {
            "标题": "玩月喜张十八员外以王六秘书至（王六，王建也）",
            "作者": "韩愈",
            "内容": "前夕虽十五，月长未满规。君来晤我时，风露渺无涯。\n\n浮云散白石，天宇开青池。孤质不自惮，中天为君施。\n\n玩玩夜遂久，亭亭曙将披。况当今夕圆，又以嘉客随。\n\n惜无酒食乐，但用歌嘲为。"
        },
        {
            "标题": "赠刑部马侍郎（马总，时副晋公东征）",
            "作者": "韩愈",
            "内容": "红旗照海压南荒，征入中台作侍郎。\n\n暂从相公平小寇，便归天阙致时康。"
        },
        {
            "标题": "送侯参谋赴河中幕（侯继时从王谔辟）",
            "作者": "韩愈",
            "内容": "忆昔初及第，各以少年称。君颐始生须，我齿清如冰。\n\n尔时心气壮，百事谓己能。一别讵几何，忽如隔晨兴。\n\n我齿豁可鄙，君颜老可憎。相逢风尘中，相视迭嗟矜。\n\n幸同学省官，末路再得朋。东司绝教授，游宴以为恒。\n\n秋渔荫密树，夜博然明灯。雪径抵樵叟，风廊折谈僧。\n\n陆浑桃花间，有汤沸如烝.三月崧少步，踯躅红千层。\n\n洲沙厌晚坐，岭壁穷晨升。沈冥不计日，为乐不可胜。\n\n迁满一已异，乖离坐难凭。行行事结束，人马何蹻腾。\n\n感激生胆勇，从军岂尝曾。洸洸司徒公，天子爪与肱。\n\n提师十万馀，四海钦风棱。河北兵未进，蔡州帅新薨。\n\n曷不请扫除，活彼黎与烝.鄙夫诚怯弱，受恩愧徒弘。\n\n犹思脱儒冠，弃死取先登。又欲面言事，上书求诏征。\n\n侵官固非是，妄作谴可惩。惟当待责免，耕劚归沟塍。\n\n今君得所附，势若脱鞲鹰。檄笔无与让，幕谋识其膺。\n\n收绩开史牒，翰飞逐溟鹏。男儿贵立事，流景不可乘。\n\n岁老阴沴作，云颓雪翻崩。别袖拂洛水，征车转崤陵。\n\n勤勤酒不进，勉勉恨已仍。送君出门归，愁肠若牵绳。\n\n默坐念语笑，痴如遇寒蝇。策马谁可适，晤言谁为应。\n\n席尘惜不扫，残尊对空凝。信知后会时，日月屡环縆.\n\n生期理行役，欢绪绝难承。寄书惟在频，无吝简与缯。"
        },
        {
            "标题": "赠河阳李大夫（李芃，河阳节度使）",
            "作者": "韩愈",
            "内容": "四海失巢穴，两都困尘埃。感恩由未报，惆怅空一来。\n\n裘破气不暖，马羸鸣且哀。主人情更重，空使剑锋摧。"
        },
        {
            "标题": "独钓四首",
            "作者": "韩愈",
            "内容": "侯家林馆胜，偶入得垂竿。曲树行藤角，平池散芡盘。\n\n羽沈知食驶，缗细觉牵难。聊取夸儿女，榆条系从鞍。\n\n一径向池斜，池塘野草花。雨多添柳耳，水长减蒲芽。\n\n坐厌亲刑柄，偷来傍钓车。太平公事少，吏隐讵相赊。\n\n独往南塘上，秋晨景气醒。露排四岸草，风约半池萍。\n\n鸟下见人寂，鱼来闻饵馨。所嗟无可召，不得倒吾瓶。\n\n秋半百物变，溪鱼去不来。风能坼芡觜，露亦染梨腮。\n\n远岫重叠出，寒花散乱开。所期终莫至，日暮与谁回。"
        },
        {
            "标题": "斗鸡联句",
            "作者": "韩愈",
            "内容": "大鸡昂然来，小鸡竦而待。 ——韩愈\n\n峥嵘颠盛气，洗刷凝鲜彩。 ——孟郊\n\n高行若矜豪，侧睨如伺殆。 ——韩愈\n\n精光目相射，剑戟心独在。 ——孟郊\n\n既取冠为胄，复以距为镦。天时得清寒，地利挟爽垲。 ——韩愈\n\n磔毛各噤z9，怒瘿争碨磊。俄膺忽尔低，植立瞥而改。 ——孟郊\n\n腷膊战声喧，缤翻落羽皠。中休事未决，小挫势益倍。 ——韩愈\n\n妒肠务生敌，贼性专相醢。裂血失鸣声，啄殷甚饥馁。 ——孟郊\n\n对起何急惊，随旋诚巧绐。毒手饱李阳，神槌因朱亥。 ——韩愈\n\n恻心我以仁，碎首尔何罪。独胜事有然，旁惊汗流浼。 ——孟郊\n\n知雄欣动颜，怯负愁看贿。争观云填道，助叫波翻海。 ——韩愈\n\n事爪深难解，嗔睛时未怠。一喷一醒然，再接再砺乃。 ——孟郊\n\n头垂碎丹砂，翼拓拖锦彩。连轩尚贾馀，清厉比归凯。 ——韩愈\n\n选俊感收毛，受恩惭始隗。英心甘斗死，义肉耻庖宰。 ——孟郊\n\n君看斗鸡篇，短韵有可采。 ——孟郊"
        },
        {
            "标题": "读东方朔杂事",
            "作者": "韩愈",
            "内容": "严严王母宫，下维万仙家。噫欠为飘风，濯手大雨沱。\n\n方朔乃竖子，骄不加禁诃。偷入雷电室，輷輘掉狂车。\n\n王母闻以笑，卫官助呀呀。不知万万人，生身埋泥沙。\n\n簸顿五山踣，流漂八维蹉。曰吾儿可憎，奈此狡狯何。\n\n方朔闻不喜，褫身络蛟蛇。瞻相北斗柄，两手自相挼。\n\n群仙急乃言，百犯庸不科。向观睥睨处，事在不可赦。\n\n欲不布露言，外口实喧哗。王母不得已，颜嚬口赍嗟。\n\n颔头可其奏，送以紫玉珂。方朔不惩创，挟恩更矜夸。\n\n诋欺刘天子，正昼溺殿衙。一旦不辞诀，摄身凌苍霞。"
        },
        {
            "标题": "会合联句",
            "作者": "韩愈",
            "内容": "离别言无期，会合意弥重。 ——张籍\n\n病添儿女恋，老丧丈夫勇。 ——韩愈\n\n剑心知未死，诗思犹孤耸。 ——孟郊\n\n愁去剧箭飞，欢来若泉涌。 ——张彻\n\n析言多新贯，摅抱无昔壅。 ——张籍\n\n念难须勤追，悔易勿轻踵。 ——韩愈\n\n吟巴山荦嶨，说楚波堆垄。 ——孟郊\n\n马辞虎豹怒，舟出蛟鼍恐。 ——张彻\n\n狂鲸时孤轩，幽狖杂百种。 ——韩愈\n\n瘴衣常腥腻，蛮器多疏冗。 ——张籍\n\n剥苔吊斑林，角饭饵沈冢。 ——韩愈\n\n忽尔衔远命，归欤舞新宠。 ——孟郊\n\n鬼窟脱幽妖，天居觌清栱。 ——韩愈\n\n京游步方振，谪梦意犹恟. ——张籍\n\n诗书夸旧知，酒食接新奉。 ——韩愈\n\n嘉言写清越，愈病失肬肿。 ——孟郊\n\n夏阴偶高庇，宵魄接虚拥。 ——韩愈\n\n雪弦寂寂听，茗碗纤纤捧。 ——孟郊\n\n驰辉烛浮萤，幽响泄潜蛩。 ——韩愈\n\n诗老独何心，江疾有馀t3. ——孟郊\n\n我家本瀍穀，有地介皋巩。休迹忆沈冥，峨冠惭闒gl. ——韩愈\n\n升朝高辔逸，振物群听悚。徒言濯幽泌，谁与薙荒茸。 ——张籍\n\n朝绅郁青绿，马饰曜珪珙。国雠未销铄，我志荡邛陇。 ——孟郊\n\n君才诚倜傥，时论方汹溶。格言多彪蔚，悬解无梏拲。 ——韩愈\n\n张生得渊源，寒色拔山冢。坚如撞群金，眇若抽独蛹。 ——韩愈\n\n伊余何所拟，跛鳖讵能踊。块然堕岳石，飘尔罥巢氄。 ——孟郊\n\n龙旆垂天卫，云韶凝禁甬。君胡眠安然，朝鼓声汹汹。 ——韩愈"
        },
        {
            "标题": "读皇甫湜公安园池诗书其后二首",
            "作者": "韩愈",
            "内容": "晋人目二子，其犹吹一吷。区区自其下，顾肯挂牙舌。\n\n春秋书王法，不诛其人身。尔雅注虫鱼，定非磊落人。\n\n湜也困公安，不自闲穷年。枉智思掎摭，\n\n粪壤污秽岂有臧。诚不如两忘，但以一概量。\n\n我有一池水，蒲苇生其间。虫鱼沸相嚼，日夜不得闲。\n\n我初往观之，其后益不观。观之乱我意，不如不观完。\n\n用将济诸人，舍得业孔颜。百年讵几时，君子不可闲。"
        },
        {
            "标题": "上张仆射书",
            "作者": "韩愈",
            "内容": "　　九月一日，愈再拜：受牒之明日，在使院中，有小吏持院中故事节目十馀事来示愈。其中不可者，有自九月至明年二月之终，皆晨入夜归，非有疾病事故，辄不许出。当时以初受命，不敢言，古人有言曰：人各有能有不能。若此者，非愈之所能也。抑而行之，必发狂疾，上无以承事于公，忘其将所以报德者；下无以自立，丧失其所以为心。夫如是，则安得而不言？\n　　凡执事之择于愈者，非为其能晨入夜归也，必将有以取之。苟有以取之，虽不晨入而夜归，其所取者犹在也。下之事上，不一其事；上之使下，不一其事。量力而仕之，度才而处之，其所不能，不强使为，是故为下者不获罪于上，为上者不得怨于下矣。孟子有云：今之诸侯无大相过者，以其皆“好臣其所教，而不好臣其所受教”，今之时，与孟子之时又加远矣，皆好其闻命而奔走者，不好其直己而行道者。闻命而奔走者，好利者也；直己而行道者，好义者也。未有好利而爱其君者，未有好义而忘其君者。今之王公大人，惟执事可以闻此言，惟愈于执事也可以此言进。愈蒙幸于执事，其所从旧矣。若宽假之，使不失其性，加待之，使足以为名，寅而入，尽辰而退；申而入，终酉而退，率以为常，亦不废事。天下之人闻执事之于愈如是也，必皆曰：执事之好士也如此，执事之待士以礼如此，执事之使人不枉其性而能有容如此，执事之欲成人之名如此，执事之厚于故旧如此。又将曰：韩愈之识其所依归也如此，韩愈之不谄屈于富贵之人如此，韩愈之贤能使其主待之以礼如此，则死于执事之门无悔也。若使随行而入，逐队而趋，言不敢尽其诚，道有所屈于己；天下之人闻执事之于愈如此，皆曰：执事之用韩愈，哀其穷，收之而已耳；韩愈之事执事，不以道，利之而已耳。苟如是，虽日受千金之赐，一歳九迁其官，感恩则有之矣，将以称于天下曰知己知己则未也。\n　　伏惟哀其所不足，矜其愚，不录其罪，察其辞而垂仁采纳焉。愈恐惧再拜。"
        },
        {
            "标题": "短灯檠歌",
            "作者": "韩愈",
            "内容": "长檠八尺空自长，短檠二尺便且光。黄帘绿幕朱户闭，\n\n风露气入秋堂凉。裁衣寄远泪眼暗，搔头频挑移近床。\n\n太学儒生东鲁客，二十辞家来射策。夜书细字缀语言，\n\n两目眵昏头雪白。此时提携当案前，看书到晓那能眠。\n\n一朝富贵还自恣，长檠高张照珠翠。吁嗟世事无不然，\n\n墙角君看短檠弃。"
        },
        {
            "标题": "奉和武相公镇蜀时咏使宅韦太尉所养孔雀",
            "作者": "韩愈",
            "内容": "穆穆鸾凤友，何年来止兹。飘零失故态，隔绝抱长思。\n\n翠角高独耸，金华焕相差。坐蒙恩顾重，毕命守阶墀。"
        },
        {
            "标题": "奉和虢州刘给事使君三堂新题二十一咏。孤屿",
            "作者": "韩愈",
            "内容": "朝游孤屿南，暮戏孤屿北。所以孤屿鸟，与公尽相识。"
        },
        {
            "标题": "嗟哉董生行",
            "作者": "韩愈",
            "内容": "淮水出桐柏，山东驰遥遥千里不能休；淝水出其侧，\n\n不能千里百里入淮流。寿州属县有安丰，\n\n唐贞元时县人董生召南隐居行义于其中。刺史不能荐，\n\n天子不闻名声。爵禄不及门，门外惟有吏，\n\n日来征租更索钱。嗟哉董生朝出耕夜归读古人书，\n\n尽日不得息。或山而樵，或水而渔。入厨具甘旨，\n\n上堂问起居。父母不戚戚，妻子不咨咨。嗟哉董生孝且慈，\n\n人不识，惟有天翁知，生祥下瑞无时期。家有狗乳出求食，\n\n鸡来哺其儿。啄啄庭中拾虫蚁，哺之不食鸣声悲。\n\n彷徨踯躅久不去，以翼来覆待狗归。嗟哉董生，谁将与俦？\n\n时之人，夫妻相虐，兄弟为雠。食君之禄，而令父母愁。\n\n亦独何心，嗟哉董生无与俦。"
        },
        {
            "标题": "丰陵行（顺宗陵也，在富平县东北三十里）",
            "作者": "韩愈",
            "内容": "羽卫煌煌一百里，晓出都门葬天子。群臣杂沓驰后先，\n\n宫官穰穰来不已。是时新秋七月初，金神按节炎气除。\n\n清风飘飘轻雨洒，偃蹇旗旆卷以舒。逾梁下坂笳鼓咽，\n\n嵽嵲遂走玄宫闾。哭声訇天百鸟噪，幽坎昼闭空灵舆。\n\n皇帝孝心深且远，资送礼备无赢馀。设官置卫锁嫔妓，\n\n供养朝夕象平居。臣闻神道尚清净，三代旧制存诸书。\n\n墓藏庙祭不可乱，欲言非职知何如。"
        },
        {
            "标题": "送李员外院长分司东都",
            "作者": "韩愈",
            "内容": "去年秋露下，羁旅逐东征。今岁春光动，驱驰别上京。\n\n饮中相顾色，送后独归情。两地无千里，因风数寄声。"
        },
        {
            "标题": "奉酬卢给事云夫四兄曲江荷花行见寄…阁老张十八助教",
            "作者": "韩愈",
            "内容": "曲江千顷秋波净，平铺红云盖明镜。大明宫中给事归，\n\n走马来看立不正。遗我明珠九十六，寒光映骨睡骊目。\n\n我今官闲得婆娑，问言何处芙蓉多。撑舟昆明度云锦，\n\n脚敲两舷叫吴歌。太白山高三百里，负雪崔嵬插花里。\n\n玉山前却不复来，曲江汀滢水平杯。我时相思不觉一回首，\n\n天门九扇相当开。上界真人足官府，\n\n岂如散仙鞭笞鸾凤终日相追陪。"
        },
        {
            "标题": "奉和库部卢四兄曹长元日朝回（卢汀也）",
            "作者": "韩愈",
            "内容": "天仗宵严建羽旄，春云送色晓鸡号。金炉香动螭头暗，\n\n玉佩声来雉尾高。戎服上趋承北极，儒冠列侍映东曹。\n\n太平时节难身遇，郎署何须叹二毛。"
        },
        {
            "标题": "奉和李相公题萧家林亭（逢吉也）",
            "作者": "韩愈",
            "内容": "山公自是林园主，叹惜前贤造作时。\n\n岩洞幽深门尽锁，不因丞相几人知。"
        },
        {
            "标题": "奉和虢州刘给事使君",
            "作者": "韩愈",
            "内容": "乍似上青冥，初疑蹑菡萏。自无飞仙骨，欲度何由敢。"
        },
        {
            "标题": "奉和虢州刘给事使君三堂新题二十一咏。西山",
            "作者": "韩愈",
            "内容": "新月迎宵挂，晴云到晚留。为遮西望眼，终是懒回头。"
        },
        {
            "标题": "奉和虢州刘给事使君三堂新题二十一咏。渚亭",
            "作者": "韩愈",
            "内容": "自有人知处，那无步往踪。莫教安四壁，面面看芙蓉。"
        },
        {
            "标题": "奉和虢州刘给事使君三堂新题二十一咏。梯桥",
            "作者": "韩愈",
            "内容": "乍似上青冥，初疑蹑菡萏。自无飞仙骨，欲度何由敢。"
        },
        {
            "标题": "奉和虢州刘给事使君三堂新题二十一咏。新亭",
            "作者": "韩愈",
            "内容": "湖上新亭好，公来日出初。水文浮枕簟，瓦影荫龟鱼。"
        },
        {
            "标题": "奉酬振武胡十二丈大夫",
            "作者": "韩愈",
            "内容": "倾朝共羡宠光频，半岁迁腾作虎臣。戎旆暂停辞社树，\n\n里门先下敬乡人。横飞玉盏家山晓，远蹀金珂塞草春。\n\n自笑平生夸胆气，不离文字鬓毛新。"
        },
        {
            "标题": "奉和虢州刘给事使君三堂新题二十一咏。荷池",
            "作者": "韩愈",
            "内容": "风雨秋池上，高荷盖水繁。未谙鸣摵摵，那似卷翻翻。"
        },
        {
            "标题": "奉和钱七兄曹长盆池所植",
            "作者": "韩愈",
            "内容": "翻翻江浦荷，而今生在此。擢擢菰叶长，芳根复谁徙。\n\n露涵两鲜翠，风荡相磨倚。但取主人知，谁言盆盎是。"
        },
        {
            "标题": "奉和虢州刘给事使君三堂新题二十一咏。北楼",
            "作者": "韩愈",
            "内容": "郡楼乘晓上，尽日不能回。晚色将秋至，长风送月来。"
        },
        {
            "标题": "奉和虢州刘给事使君三堂新题二十一咏。镜潭",
            "作者": "韩愈",
            "内容": "非铸复非熔，泓澄忽此逢。鱼虾不用避，只是照蛟龙。"
        },
        {
            "标题": "奉和杜相公太清宫纪事陈诚上李相公十六韵（杜元颖也）",
            "作者": "韩愈",
            "内容": "耒耜兴姬国，輴欙建夏家。在功诚可尚，于道讵为华。\n\n象帝威容大，仙宗宝历赊。卫门罗戟槊，图壁杂龙蛇。\n\n礼乐追尊盛，乾坤降福遐。四真皆齿列，二圣亦肩差。\n\n阳月时之首，阴泉气未牙。殿阶铺水碧，庭炬坼金葩。\n\n紫极观忘倦，青词奏不哗。噌吰宫夜辟，嘈囐鼓晨挝。\n\n亵味陈奚取，名香荐孔嘉。垂祥纷可录，俾寿浩无涯。\n\n贵相山瞻峻，清文玉绝瑕。代工声问远，摄事敬恭加。\n\n皎洁当天月，葳蕤捧日霞。唱妍酬亦丽，俯仰但称嗟。\n"
        },
        {
            "标题": "奉和虢州刘给事使君三堂新题二十一咏·梯桥",
            "作者": "韩愈",
            "内容": "乍似上青冥，初疑蹑菡萏。自无飞仙骨，欲度何由敢。"
        },
        {
            "标题": "奉和兵部张侍郎酬郓州马尚书祗召途中…郓州之作",
            "作者": "韩愈",
            "内容": "来朝当路日，承诏改辕时。再领须句国，仍迁少昊司。\n\n暖风抽宿麦，清雨卷归旗。赖寄新珠玉，长吟慰我思。"
        },
        {
            "标题": "奉和虢州刘给事使君三堂新题二十一咏。流水",
            "作者": "韩愈",
            "内容": "汩汩几时休，从春复到秋。只言池未满，池满强交流。"
        },
        {
            "标题": "奉和虢州刘给事使君三堂新题二十一咏。北湖",
            "作者": "韩愈",
            "内容": "闻说游湖棹，寻常到此回。应留醒心处，准拟醉时来。"
        },
        {
            "标题": "奉和虢州刘给事使君",
            "作者": "韩愈",
            "内容": "非铸复非镕，泓澄忽此逢。鱼虾不用避，只是照蛟龙。"
        },
        {
            "标题": "奉和虢州刘给事使君三堂新题二十一咏。竹洞",
            "作者": "韩愈",
            "内容": "竹洞何年有，公初斫竹开。洞门无锁钥，俗客不曾来。"
        },
        {
            "标题": "奉和虢州刘给事使君三堂新题二十一咏。柳巷",
            "作者": "韩愈",
            "内容": "柳巷还飞絮，春馀几许时。吏人休报事，公作送春诗。"
        },
        {
            "标题": "奉和虢州刘给事使君三堂新题二十一咏。方桥",
            "作者": "韩愈",
            "内容": "非阁复非船，可居兼可过。君欲问方桥，方桥如此作。"
        },
        {
            "标题": "奉和虢州刘给事使君三堂新题二十一咏。竹溪",
            "作者": "韩愈",
            "内容": "蔼蔼溪流慢，梢梢岸筱长。穿沙碧簳净，落水紫苞香。"
        },
        {
            "标题": "奉和虢州刘给事使君三堂新题二十一咏。月台",
            "作者": "韩愈",
            "内容": "南馆城阴阔，东湖水气多。直须台上看，始奈月明何。"
        },
        {
            "标题": "奉和虢州刘给事使君三堂新题二十一咏。稻畦",
            "作者": "韩愈",
            "内容": "罫布畦堪数，枝分水莫寻。鱼肥知已秀，鹤没觉初深。"
        },
        {
            "标题": "奉和虢州刘给事使君三堂新题二十一咏。花源",
            "作者": "韩愈",
            "内容": "源上花初发，公应日日来。丁宁红与紫，慎莫一时开。"
        },
        {
            "标题": "奉和虢州刘给事使君三堂新题二十一咏。竹径",
            "作者": "韩愈",
            "内容": "无尘从不扫，有鸟莫令弹。若要添风月，应除数百竿。"
        },
        {
            "标题": "县斋读书（在阳山作）",
            "作者": "韩愈",
            "内容": "出宰山水县，读书松桂林。萧条捐末事，邂逅得初心。\n\n哀狖醒俗耳，清泉洁尘襟。诗成有共赋，酒熟无孤斟。\n\n青竹时默钓，白云日幽寻。南方本多毒，北客恒惧侵。\n\n谪谴甘自守，滞留愧难任。投章类缟带，伫答逾兼金。"
        },
        {
            "标题": "县斋读书",
            "作者": "韩愈",
            "内容": "出宰山水县，读书松桂林。萧条捐末事，邂逅得初心。哀狖醒俗耳，清泉洁尘襟。诗成有共赋，酒熟无孤斟。青竹时默钓，白云日幽寻。南方本多毒，北客恒惧侵。谪谴甘自守，滞留愧难任。投章类缟带，伫答逾兼金。"
        },
        {
            "标题": "闲游二首",
            "作者": "韩愈",
            "内容": "雨后来更好，绕池遍青青。柳花闲度竹，菱叶故穿萍。\n\n独坐殊未厌，孤斟讵能醒。持竿至日暮，幽咏欲谁听。\n\n兹游苦不数，再到遂经旬。萍盖污池净，藤笼老树新。\n\n林乌鸣讶客，岸竹长遮邻。子云只自守，奚事九衢尘。"
        },
        {
            "标题": "饮城南道边古墓上逢中丞过赠礼部卫员外少室张道士",
            "作者": "韩愈",
            "内容": "偶上城南土骨堆，共倾春酒三五杯。\n\n为逢桃树相料理，不觉中丞喝道来。"
        },
        {
            "标题": "和水部张员外宣政衙赐百官樱桃诗",
            "作者": "韩愈",
            "内容": "汉家旧种明光殿，炎帝还书本草经。岂似满朝承雨露，\n\n共看传赐出青冥。香随翠笼擎初到，色映银盘写未停。\n\n食罢自知无所报，空然惭汗仰皇扃。"
        },
        {
            "标题": "送陆畅归江南（畅娶董溪女）",
            "作者": "韩愈",
            "内容": "举举江南子，名以能诗闻。一来取高第，官佐东宫军。\n\n迎妇丞相府，夸映秀士群。鸾鸣桂树间，观者何缤纷。\n\n人事喜颠倒，旦夕异所云。萧萧青云干，遂逐荆棘焚。\n\n岁晚鸿雁过，乡思见新文。践此秦关雪，家彼吴洲云。\n\n悲啼上车女，骨肉不可分。感慨都门别，丈夫酒方醺。\n\n我实门下士，力薄蚋与蚊。受恩不即报，永负湘中坟。"
        },
        {
            "标题": "归彭城",
            "作者": "韩愈",
            "内容": "天下兵又动，太平竟何时。訏谟者谁子，无乃失所宜。\n\n前年关中旱，闾井多死饥。去岁东郡水，生民为流尸。\n\n上天不虚应，祸福各有随。我欲进短策，无由至彤墀。\n\n刳肝以为纸，沥血以书辞。上言陈尧舜，下言引龙夔。\n\n言词多感激，文字少葳蕤。一读已自怪，再寻良自疑。\n\n食芹虽云美，献御固已痴。缄封在骨髓，耿耿空自奇。\n\n昨者到京城，屡陪高车驰。周行多俊异，议论无瑕疵。\n\n见待颇异礼，未能去毛皮。到口不敢吐，徐徐俟其巇.\n\n归来戎马间，惊顾似羁雌。连日或不语，终朝见相欺。\n\n乘闲辄骑马，茫茫诣空陂。遇酒即酩酊，君知我为谁。"
        },
        {
            "标题": "芍药歌（一本作王司马红芍药歌）",
            "作者": "韩愈",
            "内容": "丈人庭中开好花，更无凡木争春华。翠茎红蕊天力与，\n\n此恩不属黄钟家。温馨熟美鲜香起，似笑无言习君子。\n\n霜刀翦汝天女劳，何事低头学桃李。娇痴婢子无灵性，\n\n竞挽春衫来此并。欲将双颊一睎红，绿窗磨遍青铜镜。\n\n一尊春酒甘若饴，丈人此乐无人知。花前醉倒歌者谁，\n\n楚狂小子韩退之。"
        },
        {
            "标题": "送灵师",
            "作者": "韩愈",
            "内容": "佛法入中国，尔来六百年。齐民逃赋役，高士著幽禅。\n\n官吏不之制，纷纷听其然。耕桑日失隶，朝署时遗贤。\n\n灵师皇甫姓，胤胄本蝉联。少小涉书史，早能缀文篇。\n\n中间不得意，失迹成延迁。逸志不拘教，轩腾断牵挛。\n\n围棋斗白黑，生死随机权。六博在一掷，枭卢叱回旋。\n\n战诗谁与敌，浩汗横戈鋋.饮酒尽百盏，嘲谐思逾鲜。\n\n有时醉花月，高唱清且绵。四座咸寂默，杳如奏湘弦。\n\n寻胜不惮险，黔江屡洄沿。瞿塘五六月，惊电让归船。\n\n怒水忽中裂，千寻堕幽泉。环回势益急，仰见团团天。\n\n投身岂得计，性命甘徒捐。浪沫蹙翻涌，漂浮再生全。\n\n同行二十人，魂骨俱坑填。灵师不挂怀，冒涉道转延。\n\n开忠二州牧，诗赋时多传。失职不把笔，珠玑为君编。\n\n强留费日月，密席罗婵娟。昨者至林邑，使君数开筵。\n\n逐客三四公，盈怀赠兰荃。湖游泛漭沆，溪宴驻潺湲。\n\n别语不许出，行裾动遭牵。邻州竞招请，书札何翩翩。\n\n十月下桂岭，乘寒恣窥缘。落落王员外，争迎获其先。\n\n自从入宾馆，占吝久能专。吾徒颇携被，接宿穷欢妍。\n\n听说两京事，分明皆眼前。纵横杂谣俗，琐屑咸罗穿。\n\n材调真可惜，朱丹在磨研。方将敛之道，且欲冠其颠。\n\n韶阳李太守，高步凌云烟。得客辄忘食，开囊乞缯钱。\n\n手持南曹叙，字重青瑶镌。古气参彖系，高标摧太玄。\n\n维舟事干谒，披读头风痊。还如旧相识，倾壶畅幽悁。\n\n以此复留滞，归骖几时鞭。"
        },
        {
            "标题": "过南阳",
            "作者": "韩愈",
            "内容": "南阳郭门外，桑下麦青青。行子去未已，春鸠鸣不停。\n\n秦商邈既远，湖海浩将经。孰忍生以戚，吾其寄馀龄。"
        },
        {
            "标题": "过始兴江口感怀",
            "作者": "韩愈",
            "内容": "忆作儿童随伯氏，南来今只一身存。\n\n目前百口还相逐，旧事无人可共论。"
        },
        {
            "标题": "过襄城",
            "作者": "韩愈",
            "内容": "郾城辞罢过襄城，颍水嵩山刮眼明。\n\n已去蔡州三百里，家人不用远来迎。"
        },
        {
            "标题": "送诸葛觉往随州读书（李繁时为随州刺史宰相泌之子也）",
            "作者": "韩愈",
            "内容": "邺侯家多书，插架三万轴。一一悬牙签，新若手未触。\n\n为人强记览，过眼不再读。伟哉群圣文，磊落载其腹。\n\n行年五十馀，出守数已六。京邑有旧庐，不容久食宿。\n\n台阁多官员，无地寄一足。我虽官在朝，气势日局缩。\n\n屡为丞相言，虽恳不见录。送行过浐水，东望不转目。\n\n今子从之游，学问得所欲。入海观龙鱼，矫翮逐黄鹄。\n\n勉为新诗章，月寄三四幅。"
        },
        {
            "标题": "将至韶州先寄张端公使君借图经",
            "作者": "韩愈",
            "内容": "曲江山水闻来久，恐不知名访倍难。\n\n愿借图经将入界，每逢佳处便开看。"
        },
        {
            "标题": "秋怀诗十一首",
            "作者": "韩愈",
            "内容": "窗前两好树，众叶光薿薿.秋风一拂披，策策鸣不已。\n\n微灯照空床，夜半偏入耳。愁忧无端来，感叹成坐起。\n\n天明视颜色，与故不相似。羲和驱日月，疾急不可恃。\n\n浮生虽多涂，趋死惟一轨。胡为浪自苦，得酒且欢喜。\n\n白露下百草，萧兰共雕悴。青青四墙下，已复生满地。\n\n寒蝉暂寂寞，蟋蟀鸣自恣。运行无穷期，禀受气苦异。\n\n适时各得所，松柏不必贵。\n\n彼时何卒卒，我志何曼曼。犀首空好饮，廉颇尚能饭。\n\n学堂日无事，驱马适所愿。茫茫出门路，欲去聊自劝。\n\n归还阅书史，文字浩千万。陈迹竟谁寻，贱嗜非贵献。\n\n丈夫意有在，女子乃多怨。\n\n秋气日恻恻，秋空日凌凌。上无枝上蜩，下无盘中蝇。\n\n岂不感时节，耳目去所憎。清晓卷书坐，南山见高棱。\n\n其下澄湫水，有蛟寒可罾。惜哉不得往，岂谓吾无能。\n\n离离挂空悲，戚戚抱虚警。露泫秋树高，虫吊寒夜永。\n\n敛退就新懦，趋营悼前猛。归愚识夷涂，汲古得修绠。\n\n名浮犹有耻，味薄真自幸。庶几遗悔尤，即此是幽屏。\n\n今晨不成起，端坐尽日景。虫鸣室幽幽，月吐窗冏冏。\n\n丧怀若迷方，浮念剧含梗。尘埃慵伺候，文字浪驰骋。\n\n尚须勉其顽，王事有朝请。\n\n秋夜不可晨，秋日苦易暗。我无汲汲志，何以有此憾。\n\n寒鸡空在栖，缺月烦屡瞰。有琴具徽弦，再鼓听愈淡。\n\n古声久埋灭，无由见真滥。低心逐时趋，苦勉祗能暂。\n\n有如乘风船，一纵不可缆。不如觑文字，丹铅事点勘。\n\n岂必求赢馀，所要石与甔.\n\n卷卷落地叶，随风走前轩。鸣声若有意，颠倒相追奔。\n\n空堂黄昏暮，我坐默不言。童子自外至，吹灯当我前。\n\n问我我不应，馈我我不餐。退坐西壁下，读诗尽数编。\n\n作者非今士，相去时已千。其言有感触，使我复凄酸。\n\n顾谓汝童子，置书且安眠。丈夫属有念，事业无穷年。\n\n霜风侵梧桐，众叶著树乾。空阶一片下，琤若摧琅玕.\n\n谓是夜气灭，望舒霣其团。青冥无依倚，飞辙危难安。\n\n惊起出户视，倚楹久汍澜。忧愁费晷景，日月如跳丸。\n\n迷复不计远，为君驻尘鞍。\n\n暮暗来客去，群嚣各收声。悠悠偃宵寂，亹亹抱秋明。\n\n世累忽进虑，外忧遂侵诚。强怀张不满，弱念缺已盈。\n\n诘屈避语阱，冥茫触心兵。败虞千金弃，得比寸草荣。\n\n知耻足为勇，晏然谁汝令。\n\n鲜鲜霜中菊，既晚何用好。扬扬弄芳蝶，尔生还不早。\n\n运穷两值遇，婉娈死相保。西风蛰龙蛇，众木日凋槁。\n\n由来命分尔，泯灭岂足道。"
        },
        {
            "标题": "喜侯喜至赠张籍张彻",
            "作者": "韩愈",
            "内容": "昔我在南时，数君常在念。摇摇不可止，讽咏日喁噞.\n\n如以膏濯衣，每渍垢逾染。又如心中疾，针石非所砭。\n\n常思得游处，至死无倦厌。地遐物奇怪，水镜涵石剑。\n\n荒花穷漫乱，幽兽工腾闪。碍目不忍窥，忽忽坐昏垫。\n\n逢神多所祝，岂忘灵即验。依依梦归路，历历想行店。\n\n今者诚自幸，所怀无一欠。孟生去虽索，侯氏来还歉。\n\n欹眠听新诗，屋角月艳艳。杂作承间骋，交惊舌互bc.\n\n缤纷指瑕疵，拒捍阻城堑。以余经摧挫，固请发铅椠。\n\n居然妄推让，见谓爇天焰。比疏语徒妍，悚息不敢占。\n\n呼奴具盘餐，饤饾鱼菜赡。人生但如此，朱紫安足僭。"
        },
        {
            "标题": "峡石西泉（一作寒泉）",
            "作者": "韩愈",
            "内容": "居然鳞介不能容，石眼环环水一钟。\n\n闻说旱时求得雨，只疑科斗是蛟龙。"
        },
        {
            "标题": "寒食直归遇雨",
            "作者": "韩愈",
            "内容": "寒食时看度，春游事已违。风光连日直，阴雨半朝归。\n\n不见红球上，那论彩索飞。惟将新赐火，向曙著朝衣。"
        },
        {
            "标题": "题张十八所居（籍）",
            "作者": "韩愈",
            "内容": "君居泥沟上，沟浊萍青青。蛙讙桥未扫，蝉嘒门长扃。\n\n名秩后千品，诗文齐六经。端来问奇字，为我讲声形。"
        },
        {
            "标题": "合江亭",
            "作者": "韩愈",
            "内容": "红亭枕湘江，蒸水会其左。瞰临眇空阔，绿净不可唾。\n\n维昔经营初，邦君实王佐。翦林迁神祠，买地费家货。\n\n梁栋宏可爱，结构丽匪过。伊人去轩腾，兹宇遂颓挫。\n\n老郎来何暮，高唱久乃和。树兰盈九畹，栽竹逾万个。\n\n长绠汲沧浪，幽蹊下坎坷。波涛夜俯听，云树朝对卧。\n\n初如遗宦情，终乃最郡课。人生诚无几，事往悲岂奈。\n\n萧条绵岁时，契阔继庸懦。胜事谁复论，丑声日已播。\n\n中丞黜凶邪，天子闵穷饿。君侯至之初，闾里自相贺。\n\n淹滞乐闲旷，勤苦劝慵惰。为余扫尘阶，命乐醉众座。\n\n穷秋感平分，新月怜半破。愿书岩上石，勿使泥尘涴。"
        },
        {
            "标题": "郓州溪堂诗",
            "作者": "韩愈",
            "内容": "帝奠九㙻，有叶有年。有荒不条，河岱之间。\n及我宪考，一收正之。视邦选侯，以公来尸。\n公来尸之，人始未信。公不饮食，以训以徇。孰饥无食，孰呻孰叹。\n孰冤不问，不得分愿。孰为邦蟊，节根之螟。\n羊很狼贪，以口覆城。吹之喣之，摩手拊之。箴之石之，膊而磔之。\n凡公四封，既富以彊。谓公吾父，孰违公令。可以师征，不宁守邦。\n公作溪堂，播播流水。浅有蒲莲，深有葭苇。公以宾燕，其鼓骇骇。\n公燕溪堂，宾校醉饱。流有跳鱼，岸有集鸟。既歌以舞，其鼓考考。\n公在溪堂，公御琴瑟。公暨宾赞，稽经诹律。施用不差，人用不屈。\n溪有蘋菰，有龟有鱼。公在中流，右诗左书。\n无我斁遗，此邦是庥。"
        },
        {
            "标题": "和崔舍人咏月二十韵",
            "作者": "韩愈",
            "内容": "三秋端正月，今夜出东溟。对日犹分势，腾天渐吐灵。\n\n未高烝远气，半上霁孤形。赫奕当躔次，虚徐度杳冥。\n\n长河晴散雾，列宿曙分萤。浩荡英华溢，萧疏物象泠。\n\n池边临倒照，檐际送横经。花树参差见，皋禽断续聆。\n\n牖光窥寂寞，砧影伴娉婷。幽坐看侵户，闲吟爱满庭。\n\n辉斜通壁练，彩碎射沙星。清洁云间路，空凉水上亭。\n\n净堪分顾兔，细得数飘萍。山翠相凝绿，林烟共幂青。\n\n过隅惊桂侧，当午觉轮停。属思摛霞锦，追欢罄缥瓶。\n\n郡楼何处望，陇笛此时听。右掖连台座，重门限禁扃。\n\n风台观滉漾，冰砌步青荧。独有虞庠客，无由拾落蓂."
        },
        {
            "标题": "和侯协律咏笋（侯喜也）",
            "作者": "韩愈",
            "内容": "竹亭人不到，新笋满前轩。乍出真堪赏，初多未觉烦。\n\n成行齐婢仆，环立比儿孙。验长常携尺，愁乾屡侧盆。\n\n对吟忘膳饮，偶坐变朝昏。滞雨膏腴湿，骄阳气候温。\n\n得时方张王，挟势欲腾骞。见角牛羊没，看皮虎豹存。\n\n攒生犹有隙，散布忽无垠。讵可持筹算，谁能以理言。\n\n纵横公占地，罗列暗连根。狂剧时穿壁，横强几触藩。\n\n深潜如避逐，远去若追奔。始讶妨人路，还惊入药园。\n\n萌芽防浸大，覆载莫偏恩。已复侵危砌，非徒出短垣。\n\n身宁虞瓦砾，计拟掩兰荪。且叹高无数，庸知上几番。\n\n短长终不校，先后竟谁论。外恨苞藏密，中仍节目繁。\n\n暂须回步履，要取助盘飧。穰穰疑翻地，森森竞塞门。\n\n戈矛头戢戢，蛇虺首掀掀。妇懦咨料拣，儿痴谒尽髡。\n\n侯生来慰我，诗句读惊魂。属和才将竭，呻吟至日暾。"
        },
        {
            "标题": "和李司勋过连昌宫",
            "作者": "韩愈",
            "内容": "夹道疏槐出老根，高甍巨桷压山原。\n\n宫前遗老来相问，今是开元几叶孙。"
        },
        {
            "标题": "路傍堠（以下四篇并元和十四年出为潮州作）",
            "作者": "韩愈",
            "内容": "堆堆路傍堠，一双复一只。迎我出秦关，送我入楚泽。\n\n千以高山遮，万以远水隔。吾君勤听治，照与日月敌。\n\n臣愚幸可哀，臣罪庶可释。何当迎送归，缘路高历历。"
        },
        {
            "标题": "奉和仆射裴相公感恩言志（穆宗长庆二年，裴度罢）",
            "作者": "韩愈",
            "内容": "文武功成后，居为百辟师。林园穷胜事，钟鼓乐清时。\n\n摆落遗高论，雕镌出小诗。自然无不可，范蠡尔其谁。"
        },
        {
            "标题": "和席八十二韵（元和十一年，夔与愈同掌制诰）",
            "作者": "韩愈",
            "内容": "绛阙银河曙，东风右掖春。官随名共美，花与思俱新。\n\n绮陌朝游间，绫衾夜直频。横门开日月，高阁切星辰。\n\n庭变寒前草，天销霁后尘。沟声通苑急，柳色压城匀。\n\n纶綍谋猷盛，丹青步武亲。芳菲含斧藻，光景畅形神。\n\n傍砌看红药，巡池咏白蘋.多情怀酒伴，馀事作诗人。\n\n倚玉难藏拙，吹竽久混真。坐惭空自老，江海未还身。"
        },
        {
            "标题": "和武相公早春闻莺",
            "作者": "韩愈",
            "内容": "早晚飞来入锦城，谁人教解百般鸣。\n\n春风红树惊眠处，似妒歌童作艳声。"
        },
        {
            "标题": "和虞部卢四酬翰林钱七赤藤杖歌（元和四年作）",
            "作者": "韩愈",
            "内容": "赤藤为杖世未窥，台郎始携自滇池。滇王扫宫避使者，\n\n跪进再拜语嗢咿。绳桥拄过免倾堕，性命造次蒙扶持。\n\n途经百国皆莫识，君臣聚观逐旌麾。共传滇神出水献，\n\n赤龙拔须血淋漓。又云羲和操火鞭，暝到西极睡所遗。\n\n几重包裹自题署，不以珍怪夸荒夷。归来捧赠同舍子，\n\n浮光照手欲把疑。空堂昼眠倚牖户，飞电著壁搜蛟螭。\n\n南宫清深禁闱密，唱和有类吹埙篪。妍辞丽句不可继，\n\n见寄聊且慰分司。"
        },
        {
            "标题": "河之水二首寄子侄老成",
            "作者": "韩愈",
            "内容": "河之水，去悠悠。我不如，水东流。我有孤侄在海陬，\n\n三年不见兮使我生忧。日复日，夜复夜。三年不见汝，\n\n使我鬓发未老而先化。\n\n河之水，悠悠去。我不如，水东注。我有孤侄在海浦，\n\n三年不见兮使我心苦。采蕨于山，缗鱼于渊。我徂京师，\n\n不远其还。"
        },
        {
            "标题": "送石洪处士赴河阳幕得起字",
            "作者": "韩愈",
            "内容": "长把种树书，人云避世士。忽骑将军马，自号报恩子。\n\n风云入壮怀，泉石别幽耳。钜鹿师欲老，常山险犹恃。\n\n岂惟彼相忧，固是吾徒耻。去去事方急，酒行可以起。"
        },
        {
            "标题": "贺张十八秘书得裴司空马（或作酬张秘书因骑马赠诗）",
            "作者": "韩愈",
            "内容": "司空远寄养初成，毛色桃花眼镜明。落日已曾交辔语，\n\n春风还拟并鞍行。长令奴仆知饥渴，须着贤良待性情。\n\n旦夕公归伸拜谢，免劳骑去逐双旌。"
        },
        {
            "标题": "天星送杨凝郎中贺正",
            "作者": "韩愈",
            "内容": "天星牢落鸡喔咿，仆夫起餐车载脂。正当穷冬寒未已，\n\n借问君子行安之。会朝元正无不至，受命上宰须及期。\n\n侍从近臣有虚位，公今此去归何时。"
        },
        {
            "标题": "梁国惠康公主挽歌二首",
            "作者": "韩愈",
            "内容": "定谥芳声远，移封大国新。巽宫尊长女，台室属良人。\n\n河汉重泉夜，梧桐半树春。龙輀非厌翟，还辗禁城尘。\n\n秦地吹箫女，湘波鼓瑟妃。佩兰初应梦，奔月竟沦辉。\n\n夫族迎魂去，宫官会葬归。从今沁园草，无复更芳菲。"
        },
        {
            "标题": "游西林寺题萧二兄郎中旧堂",
            "作者": "韩愈",
            "内容": "中郎有女能传业，伯道无儿可保家。\n\n偶到匡山曾住处，几行衰泪落烟霞。"
        },
        {
            "标题": "寄崔二十六立之",
            "作者": "韩愈",
            "内容": "西城员外丞，心迹两屈奇。往岁战词赋，不将势力随。\n\n下驴入省门，左右惊纷披。傲兀坐试席，深丛见孤罴。\n\n文如翻水成，初不用意为。四座各低面，不敢捩眼窥。\n\n升阶揖侍郎，归舍日未欹。佳句喧众口，考官敢瑕疵。\n\n连年收科第，若摘颔底髭。回首卿相位，通途无他岐。\n\n岂论校书郎，袍笏光参差。童稚见称说，祝身得如斯。\n\n侪辈妒且热，喘如竹筒吹。老妇愿嫁女，约不论财赀。\n\n老翁不量分，累月笞其儿。搅搅争附托，无人角雄雌。\n\n由来人间事，翻覆不可知。安有巢中鷇，插翅飞天陲。\n\n驹麛著爪牙，猛虎借与皮。汝头有缰系，汝脚有索縻。\n\n陷身泥沟间，谁复禀指撝。不脱吏部选，可见偶与奇。\n\n又作朝士贬，得非命所施。客居京城中，十日营一炊。\n\n逼迫走巴蛮，恩爱座上离。昨来汉水头，始得完孤羁。\n\n桁挂新衣裳，盎弃食残糜。苟无饥寒苦，那用分高卑。\n\n怜我还好古，宦途同险巇.每旬遗我书，竟岁无差池。\n\n新篇奚其思，风幡肆逶迤。又论诸毛功，劈水看蛟螭。\n\n雷电生睒睗，角鬣相撑披。属我感穷景，抱华不能摛。\n\n唱来和相报，愧叹俾我疵。又寄百尺彩，绯红相盛衰。\n\n巧能喻其诚，深浅抽肝脾。开展放我侧，方餐涕垂匙。\n\n朋交日凋谢，存者逐利移。子宁独迷误，缀缀意益弥。\n\n举头庭树豁，狂飙卷寒曦。迢递山水隔，何由应埙篪。\n\n别来就十年，君马记騧骊。长女当及事，谁助出帨缡。\n\n诸男皆秀朗，几能守家规。文字锐气在，辉辉见旌麾。\n\n摧肠与戚容，能复持酒卮。我虽未耋老，发秃骨力羸。\n\n所馀十九齿，飘飖尽浮危。玄花著两眼，视物隔褷褵。\n\n燕席谢不诣，游鞍悬莫骑。敦敦凭书案，譬彼鸟黏黐.\n\n且吾闻之师，不以物自隳。孤豚眠粪壤，不慕太庙牺。\n\n君看一时人，几辈先腾驰。过半黑头死，阴虫食枯骴.\n\n欢华不满眼，咎责塞两仪。观名计之利，讵足相陪裨。\n\n仁者耻贪冒，受禄量所宜。无能食国惠，岂异哀癃罢。\n\n久欲辞谢去，休令众睢睢。况又婴疹疾，宁保躯不赀。\n\n不能前死罢，内实惭神祇.旧籍在东郡，茅屋枳棘篱。\n\n还归非无指，灞渭扬春澌。生兮耕吾疆，死也埋吾陂。\n\n文书自传道，不仗史笔垂。夫子固吾党，新恩释衔羁。\n\n去来伊洛上，相待安罛箄.我有双饮盏，其银得朱提。\n\n黄金涂物象，雕镌妙工倕。乃令千里鲸，幺麽微螽斯。\n\n犹能争明月，摆掉出渺瀰。野草花叶细，不辨薋菉葹。\n\n绵绵相纠结，状似环城陴。四隅芙蓉树，擢艳皆猗猗。\n\n鲸以兴君身，失所逢百罹。月以喻夫道，黾勉励莫亏。\n\n草木明覆载，妍丑齐荣萎。愿君恒御之，行止杂燧觿。\n\n异日期对举，当如合分支。"
        },
        {
            "标题": "雪后寄崔二十六丞公（斯立）",
            "作者": "韩愈",
            "内容": "蓝田十月雪塞关，我兴南望愁群山。攒天嵬嵬冻相映，\n\n君乃寄命于其间。秩卑俸薄食口众，岂有酒食开容颜。\n\n殿前群公赐食罢，骅骝蹋路骄且闲。称多量少鉴裁密，\n\n岂念幽桂遗榛菅。几欲犯严出荐口，气象硉兀未可攀。\n\n归来殒涕掩关卧，心之纷乱谁能删。诗翁憔悴劚荒棘，\n\n清玉刻佩联玦环。脑脂遮眼卧壮士，大弨挂壁无由弯。\n\n乾坤惠施万物遂，独于数子怀偏悭。朝欷暮唶不可解，\n\n我心安得如石顽。"
        },
        {
            "标题": "射训狐（德宗时裴延龄、韦渠牟等用事人争出其门）",
            "作者": "韩愈",
            "内容": "有鸟夜飞名训狐，矜凶挟狡夸自呼。乘时阴黑止我屋，\n\n声势慷慨非常粗。安然大唤谁畏忌，造作百怪非无须。\n\n聚鬼征妖自朋扇，罢掉栱桷颓墍涂。慈母抱儿怕入席，\n\n那暇更护鸡窠雏。我念乾坤德泰大，卵此恶物常勤劬。\n\n纵之岂即遽有害，斗柄行拄西南隅。谁谓停奸计尤剧，\n\n意欲唐突羲和乌。侵更历漏气弥厉，何由侥幸休须臾。\n\n咨余往射岂得已，候女两眼张睢盱。枭惊堕梁蛇走窦，\n\n一夫斩颈群雏枯。"
        },
        {
            "标题": "寄皇甫湜（湜，睦州新安人）",
            "作者": "韩愈",
            "内容": "敲门惊昼睡，问报睦州吏。手把一封书，上有皇甫字。\n\n拆书放床头，涕与泪垂四。昏昏还就枕，惘惘梦相值。\n\n悲哉无奇术，安得生两翅。"
        },
        {
            "标题": "寄卢仝（宪宗元和六年河南令时作）",
            "作者": "韩愈",
            "内容": "玉川先生洛城里，破屋数间而已矣。一奴长须不裹头，\n\n一婢赤脚老无齿。辛勤奉养十馀人，上有慈亲下妻子。\n\n先生结发憎俗徒，闭门不出动一纪。至今邻僧乞米送，\n\n仆忝县尹能不耻。俸钱供给公私馀，时致薄少助祭祀。\n\n劝参留守谒大尹，言语才及辄掩耳。水北山人得名声，\n\n去年去作幕下士。水南山人又继往，鞍马仆从塞闾里。\n\n少室山人索价高，两以谏官征不起。彼皆刺口论世事，\n\n有力未免遭驱使。先生事业不可量，惟用法律自绳己。\n\n春秋三传束高阁，独抱遗经穷终始。往年弄笔嘲同异，\n\n怪辞惊众谤不已。近来自说寻坦途。犹上虚空跨绿駬。\n\n去年生儿名添丁，意令与国充耘耔。国家丁口连四海，\n\n岂无农夫亲耒耜。先生抱才终大用，宰相未许终不仕。\n\n假如不在陈力列，立言垂范亦足恃。苗裔当蒙十世宥，\n\n岂谓贻厥无基阯.故知忠孝生天性，洁身乱伦定足拟。\n\n昨晚长须来下状，隔墙恶少恶难似。每骑屋山下窥阚，\n\n浑舍惊怕走折趾。凭依婚媾欺官吏，不信令行能禁止。\n\n先生受屈未曾语，忽此来告良有以。嗟我身为赤县令，\n\n操权不用欲何俟。立召贼曹呼伍伯，尽取鼠辈尸诸市。\n\n先生又遣长须来，如此处置非所喜。况又时当长养节，\n\n都邑未可猛政理。先生固是余所畏，度量不敢窥涯涘。\n\n放纵是谁之过欤，效尤戮仆愧前史。买羊沽酒谢不敏，\n\n偶逢明月曜桃李。先生有意许降临，更遣长须致双鲤。"
        },
        {
            "标题": "寄随州周员外",
            "作者": "韩愈",
            "内容": "陆孟丘杨久作尘，同时存者更谁人。\n\n金丹别后知传得，乞取刀圭救病身。"
        },
        {
            "标题": "自袁州还京行次安陆，先寄随州周员外（周君巢也）",
            "作者": "韩愈",
            "内容": "行行指汉东，暂喜笑言同。雨雪离江上，蒹葭出梦中。\n\n面犹含瘴色，眼已见华风。岁暮难相值，酣歌未可终。"
        },
        {
            "标题": "赴江陵途中寄赠王二十补阙李十一拾遗…员外翰林三学士",
            "作者": "韩愈",
            "内容": "孤臣昔放逐，血泣追愆尤。汗漫不省识，恍如乘桴浮。\n\n或自疑上疏，上疏岂其由。是年京师旱，田亩少所收。\n\n上怜民无食，征赋半已休。有司恤经费，未免烦征求。\n\n富者既云急，贫者固已流。传闻闾里间，赤子弃渠沟。\n\n持男易斗粟，掉臂莫肯酬。我时出衢路，饿者何其稠。\n\n亲逢道边死，伫立久咿嚘。归舍不能食，有如鱼中钩。\n\n适会除御史，诚当得言秋。拜疏移閤门，为忠宁自谋。\n\n上陈人疾苦，无令绝其喉。下陈畿甸内，根本理宜优。\n\n积雪验丰熟，幸宽待蚕麰.天子恻然感，司空叹绸缪。\n\n谓言即施设，乃反迁炎州。同官尽才俊，偏善柳与刘。\n\n或虑语言泄，传之落冤雠。二子不宜尔，将疑断还不。\n\n中使临门遣，顷刻不得留。病妹卧床褥，分知隔明幽。\n\n悲啼乞就别，百请不颔头。弱妻抱稚子，出拜忘惭羞。\n\n黾勉不回顾，行行诣连州。朝为青云士，暮作白头囚。\n\n商山季冬月，冰冻绝行輈.春风洞庭浪，出没惊孤舟。\n\n逾岭到所任，低颜奉君侯。酸寒何足道，随事生疮疣。\n\n远地触途异，吏民似猿猴。生狞多忿很，辞舌纷嘲啁。\n\n白日屋檐下，双鸣斗鸺鶹.有蛇类两首，有蛊群飞游。\n\n穷冬或摇扇，盛夏或重裘。飓起最可畏，訇哮簸陵丘。\n\n雷霆助光怪，气象难比侔。疠疫忽潜遘，十家无一瘳。\n\n猜嫌动置毒，对案辄怀愁。前日遇恩赦，私心喜还忧。\n\n果然又羁絷，不得归锄耰.此府雄且大，腾凌尽戈矛。\n\n栖栖法曹掾，何处事卑陬。生平企仁义，所学皆孔周。\n\n早知大理官，不列三后俦。何况亲犴狱，敲搒发奸偷。\n\n悬知失事势，恐自罹罝罘。湘水清且急，凉风日修修。\n\n胡为首归路，旅泊尚夷犹。昨者京使至，嗣皇传冕旒。\n\n赫然下明诏，首罪诛共吺。复闻颠夭辈，峨冠进鸿畴。\n\n班行再肃穆，璜珮鸣琅璆.伫继贞观烈，边封脱兜鍪。\n\n三贤推侍从，卓荦倾枚邹。高议参造化，清文焕皇猷。\n\n协心辅齐圣，致理同毛輶。小雅咏鹿鸣，食苹贵呦呦。\n\n遗风邈不嗣，岂忆尝同裯.失志早衰换，前期拟蜉蝣。\n\n自从齿牙缺，始慕舌为柔。因疾鼻又塞，渐能等薰莸。\n\n深思罢官去，毕命依松楸。空怀焉能果，但见岁已遒。\n\n殷汤闵禽兽，解网祝蛛蝥。雷焕掘宝剑，冤氛消斗牛。\n\n兹道诚可尚，谁能借前筹。殷勤答吾友，明月非暗投。"
        },
        {
            "标题": "梨花下赠刘师命",
            "作者": "韩愈",
            "内容": "洛阳城外清明节，百花寥落梨花发。\n\n今日相逢瘴海头，共惊烂漫开正月。"
        },
        {
            "标题": "岳阳楼别窦司直",
            "作者": "韩愈",
            "内容": "洞庭九州间，厥大谁与让。南汇群崖水，北注何奔放。\n\n潴为七百里，吞纳各殊状。自古澄不清，环混无归向。\n\n炎风日搜搅，幽怪多冗长。轩然大波起，宇宙隘而妨。\n\n巍峨拔嵩华，腾踔较健壮。声音一何宏，轰輵车万两。\n\n犹疑帝轩辕，张乐就空旷。蛟螭露笋簴，缟练吹组帐。\n\n鬼神非人世，节奏颇跌踼.阳施见夸丽，阴闭感凄怆。\n\n朝过宜春口，极北缺堤障。夜缆巴陵洲，丛芮才可傍。\n\n星河尽涵泳，俯仰迷下上。馀澜怒不已，喧聒鸣瓮盎。\n\n明登岳阳楼，辉焕朝日亮。飞廉戢其威，清晏息纤纩。\n\n泓澄湛凝绿，物影巧相况。江豚时出戏，惊波忽荡漾。\n\n时当冬之孟，隙窍缩寒涨。前临指近岸，侧坐眇难望。\n\n涤濯神魂醒，幽怀舒以畅。主人孩童旧，握手乍忻怅。\n\n怜我窜逐归，相见得无恙。开筵交履舄，烂漫倒家酿。\n\n杯行无留停，高柱送清唱。中盘进橙栗，投掷倾脯酱。\n\n欢穷悲心生，婉娈不能忘。念昔始读书，志欲干霸王。\n\n屠龙破千金，为艺亦云亢。爱才不择行，触事得谗谤。\n\n前年出官由，此祸最无妄。公卿采虚名，擢拜识天仗。\n\n奸猜畏弹射，斥逐恣欺诳。新恩移府庭，逼侧厕诸将。\n\n于嗟苦驽缓，但惧失宜当。追思南渡时，鱼腹甘所葬。\n\n严程迫风帆，劈箭入高浪。颠沈在须臾，忠鲠谁复谅。\n\n生还真可喜，克己自惩创。庶从今日后，粗识得与丧。\n\n事多改前好，趣有获新尚。誓耕十亩田，不取万乘相。\n\n细君知蚕织，稚子已能饷。行当挂其冠，生死君一访。"
        },
        {
            "标题": "晋公破贼回重拜台司，以诗示幕中宾客，愈奉和",
            "作者": "韩愈",
            "内容": "南伐旋师太华东，天书夜到册元功。将军旧压三司贵，\n\n相国新兼五等崇。鹓鹭欲归仙仗里，熊罴还入禁营中。\n\n长惭典午非材职，得就闲官即至公。"
        },
        {
            "标题": "赠刘师服",
            "作者": "韩愈",
            "内容": "羡君齿牙牢且洁，大肉硬饼如刀截。我今呀豁落者多，\n\n所存十馀皆兀臲.匙抄烂饭稳送之，合口软嚼如牛呞。\n\n妻儿恐我生怅望，盘中不饤栗与梨。只今年才四十五，\n\n后日悬知渐莽卤。朱颜皓颈讶莫亲，此外诸馀谁更数。\n\n忆昔太公仕进初，口含两齿无赢馀。虞翻十三比岂少，\n\n遂自惋恨形于书。丈夫命存百无害，谁能点检形骸外。\n\n巨缗东钓倘可期，与子共饱鲸鱼脍。"
        },
        {
            "标题": "酒中留上襄阳李相公（李逢吉也）",
            "作者": "韩愈",
            "内容": "浊水污泥清路尘，还曾同制掌丝纶。眼穿长讶双鱼断，\n\n耳热何辞数爵频。银烛未销窗送曙，金钗半醉座添春。\n\n知公不久归钧轴，应许闲官寄病身。"
        },
        {
            "标题": "君子法天运",
            "作者": "韩愈",
            "内容": "君子法天运，四时可前知。小人惟所遇，寒暑不可期。\n\n利害有常势，取舍无定姿。焉能使我心，皎皎远忧疑。"
        },
        {
            "标题": "枯树",
            "作者": "韩愈",
            "内容": "老树无枝叶，风霜不复侵。腹穿人可过，皮剥蚁还寻。\n\n寄托惟朝菌，依投绝暮禽。犹堪持改火，未肯但空心。"
        },
        {
            "标题": "食曲河驿（驿在商邓间）",
            "作者": "韩愈",
            "内容": "晨及曲河驿，凄然自伤情。群乌巢庭树，乳燕飞檐楹。\n\n而我抱重罪，孑孑万里程。亲戚顿乖角，图史弃纵横。\n\n下负明义重，上孤朝命荣。杀身谅无补，何用答生成。"
        },
        {
            "标题": "苦寒歌",
            "作者": "韩愈",
            "内容": "黄昏苦寒歌，夜半不能休。岂不有阳春，节岁聿其周，\n\n君何爱重裘。兼味养大贤，冰食葛制神所怜。\n\n填窗塞户慎勿出，暄风暖景明年日。"
        },
        {
            "标题": "哭杨兵部凝陆歙州参",
            "作者": "韩愈",
            "内容": "人皆期七十，才半岂蹉跎。并出知己泪，自然白发多。\n\n晨兴为谁恸，还坐久滂沱。论文与晤语，已矣可如何。"
        },
        {
            "标题": "送李尚书赴襄阳八韵得长字",
            "作者": "韩愈",
            "内容": "帝忧南国切，改命付忠良。壤画星摇动，旗分兽簸扬。\n\n五营兵转肃，千里地还方。控带荆门远，飘浮汉水长。\n\n赐书宽属郡，战马隔邻疆。纵猎雷霆迅，观棋玉石忙。\n\n风流岘首客，花艳大堤倡。富贵由身致，谁教不自强。"
        },
        {
            "标题": "双鸟诗",
            "作者": "韩愈",
            "内容": "双鸟海外来，飞飞到中州。一鸟落城市，一鸟集岩幽。\n\n不得相伴鸣，尔来三千秋。两鸟各闭口，万象衔口头。\n\n春风卷地起，百鸟皆飘浮。两鸟忽相逢，百日鸣不休。\n\n有耳聒皆聋，有口反自羞。百舌旧饶声，从此恒低头。\n\n得病不呻唤，泯默至死休。雷公告天公，百物须膏油。\n\n自从两鸟鸣，聒乱雷声收。鬼神怕嘲咏，造化皆停留。\n\n草木有微情，挑抉示九州。虫鼠诚微物，不堪苦诛求。\n\n不停两鸟鸣，百物皆生愁。不停两鸟鸣，自此无春秋。\n\n不停两鸟鸣，日月难旋輈.不停两鸟鸣，大法失九畴。\n\n周公不为公，孔丘不为丘。天公怪两鸟，各捉一处囚。\n\n百虫与百鸟，然后鸣啾啾。两鸟既别处，闭声省愆尤。\n\n朝食千头龙，暮食千头牛。朝饮河生尘，暮饮海绝流。\n\n还当三千秋，更起鸣相酬。"
        },
        {
            "标题": "李花赠张十一署（或作李有花）",
            "作者": "韩愈",
            "内容": "江陵城西二月尾，花不见桃惟见李。风揉雨练雪羞比，\n\n波涛翻空杳无涘。君知此处花何似，白花倒烛天夜明，\n\n群鸡惊鸣官吏起。金乌海底初飞来，朱辉散射青霞开。\n\n迷魂乱眼看不得，照耀万树繁如堆。念昔少年著游燕，\n\n对花岂省曾辞杯。自从流落忧感集，欲去未到先思回。\n\n只今四十已如此，后日更老谁论哉。力携一尊独就醉，\n\n不忍虚掷委黄埃。"
        },
        {
            "标题": "利剑",
            "作者": "韩愈",
            "内容": "利剑光耿耿，佩之使我无邪心。故人念我寡徒侣，\n\n持用赠我比知音。我心如冰剑如雪，不能刺谗夫，\n\n使我心腐剑锋折。决云中断开青天，噫！\n\n剑与我俱变化归黄泉。"
        },
        {
            "标题": "刘生诗",
            "作者": "韩愈",
            "内容": "生名师命其姓刘，自少轩轾非常俦。弃家如遗来远游，\n\n东走梁宋暨扬州。遂凌大江极东陬，洪涛舂天禹穴幽。\n\n越女一笑三年留，南逾横岭入炎州。青鲸高磨波山浮，\n\n怪魅炫曜堆蛟虬。山cd讙噪猩猩游，毒气烁体黄膏流。\n\n问胡不归良有由，美酒倾水炙肥牛。妖歌慢舞烂不收，\n\n倒心回肠为青眸。千金邀顾不可酬，乃独遇之尽绸缪。\n\n瞥然一饷成十秋，昔须未生今白头。五管历遍无贤侯，\n\n回望万里还家羞。阳山穷邑惟猿猴，手持钓竿远相投。\n\n我为罗列陈前修，芟蒿斩蓬利锄耰.天星回环数才周，\n\n文学穰穰囷仓稠。车轻御良马力优，咄哉识路行勿休，\n\n往取将相酬恩雠。"
        },
        {
            "标题": "龙移",
            "作者": "韩愈",
            "内容": "天昏地黑蛟龙移，雷惊电激雄雌随。\n\n清泉百丈化为土，鱼鳖枯死吁可悲。"
        },
        {
            "标题": "泷吏",
            "作者": "韩愈",
            "内容": "南行逾六旬，始下昌乐泷。险恶不可状，船石相舂撞。\n\n往问泷头吏，潮州尚几里。行当何时到，土风复何似。\n\n泷吏垂手笑，官何问之愚。譬官居京邑，何由知东吴。\n\n东吴游宦乡，官知自有由。潮州底处所，有罪乃窜流。\n\n侬幸无负犯，何由到而知。官今行自到，那遽妄问为。\n\n不虞卒见困，汗出愧且骇。吏曰聊戏官，侬尝使往罢。\n\n岭南大抵同，官去道苦辽。下此三千里，有州始名潮。\n\n恶溪瘴毒聚，雷电常汹汹。鳄鱼大于船，牙眼怖杀侬。\n\n州南数十里，有海无天地。飓风有时作，掀簸真差事。\n\n圣人于天下，于物无不容。比闻此州囚，亦在生还侬。\n\n官无嫌此州，固罪人所徙。官当明时来，事不待说委。\n\n官不自谨慎，宜即引分往。胡为此水边，神色久戃慌。\n\nbd大瓶罂小，所任自有宜。官何不自量，满溢以取斯。\n\n工农虽小人，事业各有守。不知官在朝，有益国家不。\n\n得无虱其间，不武亦不文。仁义饬其躬，巧奸败群伦。\n\n叩头谢吏言，始惭今更羞。历官二十馀，国恩并未酬。\n\n凡吏之所诃，嗟实颇有之。不即金木诛，敢不识恩私。\n\n潮州虽云远，虽恶不可过。于身实已多，敢不持自贺。"
        },
        {
            "标题": "崔十六少府摄伊阳，以诗及书见投，因酬三十韵",
            "作者": "韩愈",
            "内容": "崔君初来时，相识颇未惯。但闻赤县尉，不比博士慢。\n\n赁屋得连墙，往来忻莫间。我时亦新居，触事苦难办。\n\n蔬飧要同吃，破袄请来绽。谓言安堵后，贷借更何患。\n\n不知孤遗多，举族仰薄宦。有时未朝餐，得米日已晏。\n\n隔墙闻讙呼，众口极鹅雁。前计顿乖张，居然见真赝。\n\n娇儿好眉眼，袴脚冻两骭.捧书随诸兄，累累两角丱.\n\n冬惟茹寒齑，秋始识瓜瓣。问之不言饥，饫若厌刍豢。\n\n才名三十年，久合居给谏。白头趋走里，闭口绝谤讪。\n\n府公旧同袍，拔擢宰山涧。寄诗杂诙俳，有类说鹏鷃.\n\n上言酒味酸，冬衣竟未擐。下言人吏稀，惟足彪与虥。\n\n又言致猪鹿，此语乃善幻。三年国子师，肠肚习藜苋。\n\n况住洛之涯，鲂鳟可罩汕。肯效屠门嚼，久嫌弋者篡。\n\n谋拙日焦拳，活计似锄刬.男寒涩诗书，妻瘦剩腰襻。\n\n为官不事职，厥罪在欺谩。行当自劾去，渔钓老葭薍.\n\n岁穷寒气骄，冰雪滑磴栈。音问难屡通，何由觌清盼。"
        },
        {
            "标题": "琴曲歌辞。履霜操",
            "作者": "韩愈",
            "内容": "父兮儿寒，母兮儿饥。儿罪当笞，逐儿何为。\n\n儿在中野，以宿以处。四无人声，谁与儿语。\n\n儿寒何衣，儿饥何食。儿行于野，履霜以足。\n\n母生众儿，有母怜之。独无母怜，儿宁不悲。"
        },
        {
            "标题": "马厌谷",
            "作者": "韩愈",
            "内容": "马厌谷兮，士不厌糠籺；土被文绣兮，士无短褐。\n\n彼其得志兮，不我虞；一朝失志兮，其何如。已焉哉，\n\n嗟嗟乎鄙夫。"
        },
        {
            "标题": "孟生诗（孟郊下第，送之谒徐州张建封也）",
            "作者": "韩愈",
            "内容": "孟生江海士，古貌又古心。尝读古人书，谓言古犹今。\n\n作诗三百首，窅默咸池音。骑驴到京国，欲和熏风琴。\n\n岂识天子居，九重郁沈沈。一门百夫守，无籍不可寻。\n\n晶光荡相射，旗戟翩以森。迁延乍却走，惊怪靡自任。\n\n举头看白日，泣涕下沾襟。朅来游公卿，莫肯低华簪。\n\n谅非轩冕族，应对多差参。萍蓬风波急，桑榆日月侵。\n\n奈何从进士，此路转岖嶔。异质忌处群，孤芳难寄林。\n\n谁怜松桂性，竞爱桃李阴。朝悲辞树叶，夕感归巢禽。\n\n顾我多慷慨，穷檐时见临。清宵静相对，发白聆苦吟。\n\n采兰起幽念，眇然望东南。秦吴修且阻，两地无数金。\n\n我论徐方牧，好古天下钦。竹实凤所食，德馨神所歆。\n\n求观众丘小，必上泰山岑。求观众流细，必泛沧溟深。\n\n子其听我言，可以当所箴。既获则思返，无为久滞淫。\n\n卞和试三献，期子在秋砧。"
        },
        {
            "标题": "同冠峡（贞元十九年贬阳山后作）",
            "作者": "韩愈",
            "内容": "南方二月半，春物亦已少。维舟山水间，晨坐听百鸟。\n\n宿云尚含姿，朝日忽升晓。羁旅感和鸣，囚拘念轻矫。\n\n潺湲泪久迸，诘曲思增绕。行矣且无然，盖棺事乃了。"
        },
        {
            "标题": "杂曲歌辞。鸣雁行",
            "作者": "韩愈",
            "内容": "嗷嗷鸣雁鸣且飞，穷秋南去春北归。去寒就暖识所处，\n\n天长地阔栖息稀。风霜酸苦稻粱微，羽毛摧落身不肥。\n\n徘徊反顾群侣违，哀鸣欲下洲渚非。江南水阔朝云多，\n\n草长沙软无网罗，闲飞静集鸣相和。违忧怀息性匪他，\n\n凌风一举君谓何。"
        },
        {
            "标题": "暮行河堤上",
            "作者": "韩愈",
            "内容": "暮行河堤上，四顾不见人。衰草际黄云，感叹愁我神。\n\n夜归孤舟卧，展转空及晨。谋计竟何就，嗟嗟世与身。"
        },
        {
            "标题": "纳凉联句",
            "作者": "韩愈",
            "内容": "递啸取遥风，微微近秋朔。 ——孟郊\n\n金柔气尚低，火老候愈浊。 ——韩愈\n\n熙熙炎光流，竦竦高云擢。 ——韩愈\n\n闪红惊蚴虬，凝赤耸山岳。目林恐焚烧，耳井忆瀺灂。 ——孟郊\n\n仰惧失交泰，非时结冰雹。化邓渴且多，奔河诚已悫。 ——孟郊\n\n暍道者谁子，叩商者何乐。洗矣得滂沱，感然鸣鸑鷟. ——孟郊\n\n嘉愿苟未从，前心空缅邈。清砌千回坐，冷环再三握。 ——孟郊\n\n烦怀却星星，高意还卓卓。 ——孟郊\n\n龙沈剧煮鳞，牛喘甚焚角。蝉烦鸣转喝，乌噪饥不啄。 ——韩愈\n\n昼蝇食案繁，宵蚋肌血渥。单絺厌已褫，长wM倦还捉。 ——韩愈\n\n幸兹得佳朋，于此荫华桷。青荧文簟施，淡澉甘瓜濯。 ——韩愈\n\n大壁旷凝净，古画奇駮荦。凄如羾寒门，皓若攒玉璞。 ——韩愈\n\n扫宽延鲜飙，汲冷渍香穱。篚实摘林珍，盘殽馈禽ob. ——韩愈\n\n空堂喜淹留，贫馔羞龌龊。 ——韩愈\n\n殷勤相劝勉，左右加砻斫。贾勇发霜硎，争前曜冰槊。 ——孟郊\n\n微然草根响，先被诗情觉。感衰悲旧改，工异逞新貌。 ——孟郊\n\n谁言摈朋老，犹自将心学。危檐不敢凭，朽机惧倾扑。 ——孟郊\n\n青云路难近，黄鹤足仍鋜.未能饮渊泉，立滞叫芳药。 ——孟郊\n\n与子昔睽离，嗟余苦屯剥。直道败邪径，拙谋伤巧诼。 ——韩愈\n\n炎湖度氛氲，热石行荦硞。痟肌夏尤甚，疟渴秋更数。 ——韩愈\n\n君颜不可觌，君手无由搦。今来沐新恩，庶见返鸿朴。 ——韩愈\n\n儒庠恣游息，圣籍饱商榷。危行无低徊，正言免咿喔。 ——韩愈\n\n车马获同驱，酒醪欣共欶.惟忧弃菅蒯，敢望侍帷幄。 ——韩愈\n\n此志且何如，希君为追琢。 ——韩愈"
        },
        {
            "标题": "南内朝贺归呈同官",
            "作者": "韩愈",
            "内容": "薄云蔽秋曦，清雨不成泥。罢贺南内衙，归凉晓凄凄。\n\n绿槐十二街，涣散驰轮蹄。余惟戆书生，孤身无所赍。\n\n三黜竟不去，致官九列齐。岂惟一身荣，佩玉冠簪犀。\n\n滉荡天门高，著籍朝厥妻。文才不如人，行又无町畦。\n\n问之朝廷事，略不知东西。况于经籍深，岂究端与倪。\n\n君恩太山重，不见酬稗稊。所职事无多，又不自提撕。\n\n明庭集孔鸾，曷取于凫鹥.树以松与柏，不宜间蒿藜。\n\n婉娈自媚好，几时不见挤。贪食以忘躯，鲜不调盐醯。\n\n法吏多少年，磨淬出角圭。将举汝愆尤，以为己阶梯。\n\n收身归关东，期不到死迷。"
        },
        {
            "标题": "南溪始泛三首（此诗乃长庆间以病在告日所作）",
            "作者": "韩愈",
            "内容": "榜舟南山下，上上不得返。幽事随去多，孰能量近远。\n\n阴沈过连树，藏昂抵横坂。石粗肆磨砺，波恶厌牵挽。\n\n或倚偏岸渔，竟就平洲饭。点点暮雨飘，梢梢新月偃。\n\n馀年懔无几，休日怆已晚。自是病使然，非由取高蹇。\n\n南溪亦清驶，而无楫与舟。山农惊见之，随我劝不休。\n\n不惟儿童辈，或有杖白头。馈我笼中瓜，劝我此淹留。\n\n我云以病归，此已颇自由。幸有用馀俸，置居在西畴。\n\n囷仓米谷满，未有旦夕忧。上去无得得，下来亦悠悠。\n\n但恐烦里闾，时有缓急投。愿为同社人，鸡豚燕春秋。\n\n足弱不能步，自宜收朝迹。羸形可舆致，佳观安事掷。\n\n即此南坂下，久闻有水石。拖舟入其间，溪流正清激。\n\n随波吾未能，峻濑乍可刺。鹭起若导吾，前飞数十尺。\n\n亭亭柳带沙，团团松冠壁。归时还尽夜，谁谓非事役。\n"
        },
        {
            "标题": "驽骥",
            "作者": "韩愈",
            "内容": "驽骀诚龌龊，市者何其稠。力小若易制，价微良易酬。\n\n渴饮一斗水，饥食一束刍。嘶鸣当大路，志气若有馀。\n\n骐骥生绝域，自矜无匹俦。牵驱入市门，行者不为留。\n\n借问价几何，黄金比嵩丘。借问行几何，咫尺视九州。\n\n饥食玉山禾，渴饮醴泉流。问谁能为御，旷世不可求。\n\n惟昔穆天子，乘之极遐游。王良执其辔，造父挟其輈.\n\n因言天外事，茫惚使人愁。驽骀谓骐骥，饿死余尔羞。\n\n有能必见用，有德必见收。孰云时与命，通塞皆自由。\n\n骐骥不敢言，低徊但垂头。人皆劣骐骥，共以驽骀优。\n\n喟余独兴叹，才命不同谋。寄诗同心子，为我商声讴。"
        },
        {
            "标题": "奉和裴相公东征途经女几山下作",
            "作者": "韩愈",
            "内容": "旗穿晓日云霞杂，山倚秋空剑戟明。\n\n敢请相公平贼后，暂携诸吏上峥嵘。"
        },
        {
            "标题": "盆池五首",
            "作者": "韩愈",
            "内容": "老翁真个似童儿，汲水埋盆作小池。\n\n一夜青蛙鸣到晓，恰如方口钓鱼时。\n\n莫道盆池作不成，藕稍初种已齐生。\n\n从今有雨君须记，来听萧萧打叶声。\n\n瓦沼晨朝水自清，小虫无数不知名。\n\n忽然分散无踪影，惟有鱼儿作队行。\n\n泥盆浅小讵成池，夜半青蛙圣得知。\n\n一听暗来将伴侣，不烦鸣唤斗雄雌。\n\n池光天影共青青，拍岸才添水数瓶。\n\n且待夜深明月去，试看涵泳几多星。"
        },
        {
            "标题": "武关西逢配流吐番（谪潮州时途中作）",
            "作者": "韩愈",
            "内容": "嗟尔戎人莫惨然，湖南地近保生全。\n\n我今罪重无归望，直去长安路八千。"
        },
        {
            "标题": "岐山下二首 其二",
            "作者": "韩愈",
            "内容": "丹穴五色羽，其名为凤皇。昔周有盛德，此鸟鸣高冈。\n和声随祥风，窅窕相飘扬。闻者亦何事，但知时俗康。\n自从公旦死，千载閟其光。吾君亦勤理，迟尔一来翔。"
        },
        {
            "标题": "岐山下二首",
            "作者": "韩愈",
            "内容": "谁谓我有耳，不闻凤凰鸣。朅来岐山下，日暮边鸿惊。\n\n丹穴五色羽，其名为凤凰。昔周有盛德，此鸟鸣高冈。\n\n和声随祥风，窅窕相飘扬。闻者亦何事，但知时俗康。\n\n自从公旦死，千载閟其光。吾君亦勤理，迟尔一来翔。\n"
        },
        {
            "标题": "岐山下二首 其一",
            "作者": "韩愈",
            "内容": "谁谓我有耳，不闻凤皇鸣。朅来岐山下，日暮边鸿惊。"
        },
        {
            "标题": "谴疟鬼",
            "作者": "韩愈",
            "内容": "屑屑水帝魂，谢谢无馀辉。如何不肖子，尚奋疟鬼威。\n\n乘秋作寒热，翁妪所骂讥。求食欧泄间，不知臭秽非。\n\n医师加百毒，熏灌无停机。灸师施艾炷，酷若猎火围。\n\n诅师毒口牙，舌作霹雳飞。符师弄刀笔，丹墨交横挥。\n\n咨汝之胄出，门户何巍巍。祖轩而父顼，未沫于前徽。\n\n不修其操行，贱薄似汝稀。岂不忝厥祖，靦然不知归。\n\n湛湛江水清，归居安汝妃。清波为裳衣，白石为门畿。\n\n呼吸明月光，手掉芙蓉旂。降集随九歌，饮芳而食菲。\n\n赠汝以好辞，咄汝去莫违。"
        },
        {
            "标题": "琴操十首。龟山操",
            "作者": "韩愈",
            "内容": "（孔子以季桓子受齐女乐，谏不从，望龟山而作。\n\n龟山在太山博县。古琴操云：予欲望鲁兮，龟山蔽之。\n\n手无斧柯，奈龟山何）\n\n龟之氛兮，不能云雨。龟之枿兮，不中梁柱。龟之大兮，\n\n祗以奄鲁。知将隳兮，哀莫余伍。周公有鬼兮，嗟余归辅。"
        },
        {
            "标题": "琴曲歌辞。拘幽操",
            "作者": "韩愈",
            "内容": "目掩掩兮其凝其盲，耳肃肃兮听不闻声。\n\n朝不日出兮夜不见月与星，有知无知兮为死为生。\n\n呜呼！臣罪当诛兮天王圣明。"
        },
        {
            "标题": "琴曲歌辞。岐山操",
            "作者": "韩愈",
            "内容": "我家于豳，自我先公。伊我承绪，敢有不同。\n\n今狄之人，将土我疆。民为我战，谁使死伤。\n\n彼岐有岨，我往独处。人莫余追，无思我悲。"
        },
        {
            "标题": "琴曲歌辞。越裳操",
            "作者": "韩愈",
            "内容": "雨之施，物以孳。我何意于彼为？自周之先，其艰其勤。\n\n以有疆宇，私我后人。我祖在上，四方在下。\n\n厥临孔威，敢戏以侮。孰荒于门，孰治于田。四海既均，\n\n越裳是臣。"
        },
        {
            "标题": "琴曲歌辞。雉朝飞操",
            "作者": "韩愈",
            "内容": "雉之飞，于朝日。群雌孤雄，意气横出。当东而西，\n\n当啄而飞。随飞随啄，群雌粥粥。嗟我虽人，\n\n曾不如彼雉鸡。生身七十年，无一妾与妃。"
        },
        {
            "标题": "琴曲歌辞。龟山操",
            "作者": "韩愈",
            "内容": "龟之气兮不能云雨，龟之枿兮不中梁柱，\n\n龟之大兮只以奄鲁。知将隳兮哀莫余伍，\n\n周公有鬼兮嗟余归辅。"
        },
        {
            "标题": "琴曲歌辞。将归操",
            "作者": "韩愈",
            "内容": "秋之水兮其色幽幽，我将济兮不得其由。\n\n涉其浅兮石啮我足，乘其深兮龙入我舟。\n\n我济而悔兮将安归尤。归乎归乎，无与石斗兮无应龙求。"
        },
        {
            "标题": "琴操十首。拘幽操",
            "作者": "韩愈",
            "内容": "（文王羑里作。古琴操云：殷道溷溷，浸浊烦兮。\n\n朱紫相合，不别分兮。迷乱声色，信谗言兮。炎炎之虐，\n\n使我愆兮。幽闭牢阱，由其言兮。遘我四人，忧勤勤兮）\n\n目窈窈兮，其凝其盲；耳肃肃兮，听不闻声。朝不日出兮，\n\n夜不见月与星。有知无知兮，为死为生。呜呼，\n\n臣罪当诛兮，天王圣明。"
        },
        {
            "标题": "青青水中蒲三首 其三",
            "作者": "韩愈",
            "内容": "青青水中蒲，叶短不出水。妇人不下堂，行子在万里。"
        },
        {
            "标题": "送刘师服",
            "作者": "韩愈",
            "内容": "夏半阴气始，淅然云景秋。蝉声入客耳，惊起不可留。\n\n草草具盘馔，不待酒献酬。士生为名累，有似鱼中钩。\n\n赍材入市卖，贵者恒难售。岂不畏憔悴，为功忌中休。\n\n勉哉耘其业，以待岁晚收。\n"
        },
        {
            "标题": "赠徐州族侄（以下十三首见《遗集》）",
            "作者": "韩愈",
            "内容": "我年十八九，壮气起胸中。作书献云阙，辞家逐秋蓬。\n\n岁时易迁次，身命多厄穷。一名虽云就，片禄不足充。\n\n今者复何事，卑栖寄徐戎。萧条资用尽，濩落门巷空。\n\n朝眠未能起，远怀方郁悰。击门者谁子，问言乃吾宗。\n\n自云有奇术，探妙知天工。既往怅何及，将来喜还通。\n\n期我语非佞，当为佐时雍。"
        },
        {
            "标题": "石鼎联句",
            "作者": "韩愈",
            "内容": "巧匠斫山骨，刳中事煎烹。 ——刘师服\n\n直柄未当权，塞口且吞声。 ——侯喜\n\n龙头缩菌蠢，豕腹涨彭亨。 ——轩辕弥明\n\n外苞干藓文，中有暗浪惊。 ——刘师服\n\n在冷足自安，遭焚意弥贞。 ——侯喜\n\n谬当鼎鼐间，妄使水火争。 ——轩辕弥明\n\n大似烈士胆，圆如战马缨。 ——刘师服\n\n上比香炉尖，下与镜面平。 ——侯喜\n\n秋瓜未落蒂，冻芋强抽萌。 ——轩辕弥明\n\n一块元气闭，细泉幽窦倾。 ——刘师服\n\n不值输写处，焉知怀抱清。 ——侯喜\n\n方当洪炉然，益见小器盈。 ——轩辕弥明\n\n睆睆无刃迹，团团类天成。 ——刘师服\n\n遥疑龟负图，出曝晓正晴。 ——侯喜\n\n旁有双耳穿，上有孤髻撑。或讶短尾铫，又似无足铛。 ——刘师服\n\n可惜寒食球，掷此傍路坑。 ——侯喜\n\n何当出灰灺，无计离瓶罂。 ——轩辕弥明\n\n陋质荷斟酌，狭中愧提擎。 ——刘师服\n\n岂能煮仙药，但未污羊羹。 ——侯喜\n\n形模妇女笑，度量儿童轻。 ——轩辕弥明\n\n徒示坚重性，不过升合盛。 ——刘师服\n\n傍似废毂仰，侧见折轴横。 ——侯喜\n\n时于蚯蚓窍，微作苍蝇鸣。 ——轩辕弥明\n\n以兹翻溢愆，实负任使诚。 ——刘师服\n\n常居顾盼地，敢有漏泄情。 ——侯喜\n\n宁依暖爇弊，不与寒凉并。 ——轩辕弥明\n\n区区徒自效，琐琐不足呈。 ——侯喜\n\n回旋但兀兀，开阖惟铿铿。 ——刘师服\n\n全胜瑚琏贵，空有口传名。岂比俎豆古，不为手所撜。 ——轩辕弥明\n\n磨砻去圭角，浸润著光精。愿君莫嘲诮， 此物方施行。 ——轩辕弥明"
        },
        {
            "标题": "秋雨联句",
            "作者": "韩愈",
            "内容": "万木声号呼，百川气交会。 ——孟郊\n\n庭翻树离合，牖变景明蔼。 ——韩愈\n\n潈泻殊未终，飞浮亦云泰。 ——孟郊\n\n牵怀到空山，属听迩惊濑。 ——韩愈\n\n檐垂白练直，渠涨清湘大。 ——孟郊\n\n甘津泽祥禾，伏润肥荒艾。 ——韩愈\n\n主人吟有欢，客子歌无奈。 ——孟郊\n\n侵阳日沈玄，剥节风搜兑。 ——韩愈\n\n坱圠游峡喧，飕飗卧江汰。 ——孟郊\n\n微飘来枕前，高洒自天外。 ——韩愈\n\n蛩穴何迫迮，蝉枝扫鸣哕。 ——孟郊\n\n楥菊茂新芳，径兰销晚馤. ——韩愈\n\n地镜时昏晓，池星竞漂沛。 ——孟郊\n\n欢呶寻一声，灌注咽群籁。 ——韩愈\n\n儒宫烟火湿，市舍煎熬忲。 ——孟郊\n\n卧冷空避门，衣寒屡循带。 ——韩愈\n\n水怒已倒流，阴繁恐凝害。 ——孟郊\n\n忧鱼思舟楫，感禹勤畎浍。 ——韩愈\n\n怀襄信可畏，疏决须有赖。 ——孟郊\n\n筮命或冯蓍，卜晴将问蔡。 ——韩愈\n\n庭商忽惊舞，墉禜亦亲酹。 ——孟郊\n\n氛醨稍疏映，雺乱还拥荟。阴旌时摎流，帝鼓镇訇磕。 ——韩愈\n\n枣圃落青玑，瓜畦烂文贝。贫薪不烛灶，富粟空填廥. ——韩愈\n\n秦俗动言利，鲁儒欲何匄。深路倒羸骖，弱途拥行轪. ——孟郊\n\n毛羽皆遭冻，离褷不能翙。翻浪洗虚空，倾涛败藏盖。 ——孟郊\n\n吾人犹在陈，僮仆诚自郐。因思征蜀士，未免湿戎旆。 ——韩愈\n\n安得发商飙，廓然吹宿霭。白日悬大野，幽泥化轻壒。 ——韩愈\n\n战场暂一干，贼肉行可脍。 ——韩愈\n\n搜心思有效，抽策期称最。岂惟虑收获，亦以求颠沛。 ——孟郊\n\n禽情初啸俦，础色微收霈。庶几谐我愿，遂止无已太。 ——韩愈"
        },
        {
            "标题": "人日城南登高",
            "作者": "韩愈",
            "内容": "初正候才兆，涉七气已弄。霭霭野浮阳，晖晖水披冻。\n\n圣朝身不废，佳节古所用。亲交既许来，子妷亦可从。\n\n盘蔬冬春杂，尊酒清浊共。令征前事为，觞咏新诗送。\n\n扶杖凌圮阯，刺船犯枯葑。恋池群鸭回，释峤孤云纵。\n\n人生本坦荡，谁使妄倥偬。直指桃李阑，幽寻宁止重。"
        },
        {
            "标题": "入关咏马",
            "作者": "韩愈",
            "内容": "岁老岂能充上驷，力微当自慎前程。\n\n不知何故翻骧首，牵过关门妄一鸣。"
        },
        {
            "标题": "同李二十八员外从裴相公野宿西界",
            "作者": "韩愈",
            "内容": "四面星辰著地明，散烧烟火宿天兵。\n\n不关破贼须归奏，自趁新年贺太平。"
        },
        {
            "标题": "游城南十六首。赛神",
            "作者": "韩愈",
            "内容": "白布长衫紫领巾，差科未动是闲人。\n\n麦苗含穟桑生葚，共向田头乐社神。"
        },
        {
            "标题": "莎栅联句",
            "作者": "韩愈",
            "内容": "冰溪时咽绝，风枥方轩举。 ——韩愈\n\n此处不断肠，定知无断处。 ——孟郊"
        },
        {
            "标题": "山南郑相公樊员外酬答为诗…樊封以示愈依赋十四韵以献",
            "作者": "韩愈",
            "内容": "梁维西南屏，山厉水刻屈。禀生肖剿刚，难谐在民物。\n\n荥公鼎轴老，享斡力健倔。帝咨女予往，牙纛前岔坲.\n\n威风挟惠气，盖壤两劘拂。茫漫华黑间，指画变恍欻.\n\n诚既富而美，章汇霍炳蔚。日延讲大训，龟判错衮黻。\n\n樊子坐宾署，演孔刮老佛。金舂撼玉应，厥臭剧蕙郁。\n\n遗我一言重，跽受惕斋栗。辞悭义卓阔，呀豁疚掊掘。\n\n如新去耵聍，雷霆逼飓f2.缀此岂为训，俚言绍庄屈。"
        },
        {
            "标题": "县斋有怀（阳山县斋作，时贞元二十一年顺宗新即位）",
            "作者": "韩愈",
            "内容": "少小尚奇伟，平生足悲吒。犹嫌子夏儒，肯学樊迟稼。\n\n事业窥皋稷，文章蔑曹谢。濯缨起江湖，缀佩杂兰麝。\n\n悠悠指长道，去去策高驾。谁为倾国谋，自许连城价。\n\n初随计吏贡，屡入泽宫射。虽免十上劳，何能一战霸。\n\n人情忌殊异，世路多权诈。蹉跎颜遂低，摧折气愈下。\n\n冶长信非罪，侯生或遭骂。怀书出皇都，衔泪渡清灞。\n\n身将老寂寞，志欲死闲暇。朝食不盈肠，冬衣才掩髂。\n\n军书既频召，戎马乃连跨。大梁从相公，彭城赴仆射。\n\n弓箭围狐兔，丝竹罗酒炙。两府变荒凉，三年就休假。\n\n求官去东洛，犯雪过西华。尘埃紫陌春，风雨灵台夜。\n\n名声荷朋友，援引乏姻娅。虽陪彤庭臣，讵纵青冥靶。\n\n寒空耸危阙，晓色曜修架。捐躯辰在丁，铩翮时方蜡。\n\n投荒诚职分，领邑幸宽赦。湖波翻日车，岭石坼天罅。\n\n毒雾恒熏昼，炎风每烧夏。雷威固已加，飓势仍相借。\n\n气象杳难测，声音吁可怕。夷言听未惯，越俗循犹乍。\n\n指摘两憎嫌，睢盱互猜讶。只缘恩未报，岂谓生足藉。\n\n嗣皇新继明，率土日流化。惟思涤瑕垢，长去事桑柘。\n\n劚嵩开云扃，压颍抗风榭。禾麦种满地，梨枣栽绕舍。\n\n儿童稍长成，雀鼠得驱吓。官租日输纳，村酒时邀迓。\n\n闲爱老农愚，归弄小女姹。如今便可尔，何用毕婚嫁。"
        },
        {
            "标题": "赠河阳李大夫",
            "作者": "韩愈",
            "内容": "四海失巢穴，两都困尘埃。感恩由未报，惆怅空一来。裘破气不暖，马羸鸣且哀。主人情更重，空使剑锋摧。"
        },
        {
            "标题": "送无本师归范阳（贾岛初为浮屠，名无本）",
            "作者": "韩愈",
            "内容": "无本于为文，身大不及胆。吾尝示之难，勇往无不敢。\n\n蛟龙弄角牙，造次欲手揽。众鬼囚大幽，下觑袭玄窞。\n\n天阳熙四海，注视首不颔。鲸鹏相摩窣，两举快一啖。\n\n夫岂能必然，固已谢黯黮.狂词肆滂葩，低昂见舒惨。\n\n奸穷怪变得，往往造平澹。蜂蝉碎锦缬，绿池披菡萏。\n\n芝英擢荒榛，孤翮起连菼.家住幽都远，未识气先感。\n\n来寻吾何能，无殊嗜昌歜.始见洛阳春，桃枝缀红糁。\n\n遂来长安里，时卦转习坎。老懒无斗心，久不事铅椠。\n\n欲以金帛酬，举室常bC颔。念当委我去，雪霜刻以憯。\n\n狞飙搅空衢，天地与顿撼。勉率吐歌诗，慰女别后览。"
        },
        {
            "标题": "游城南十六首。风折花枝",
            "作者": "韩愈",
            "内容": "浮艳侵天难就看，清香扑地只遥闻。\n\n春风也是多情思，故拣繁枝折赠君。"
        },
        {
            "标题": "食曲河驿",
            "作者": "韩愈",
            "内容": "晨及曲河驿，悽然自伤情。群乌巢庭树，乳燕飞檐楹。\n而我抱重罪，孑孑万里程。亲戚顿乖角，图史弃纵横。\n下负明义重，上孤朝命荣。杀身谅无补，何用答生成。"
        },
        {
            "标题": "食曲河驿",
            "作者": "韩愈",
            "内容": "晨及曲河驿，凄然自伤情。群乌巢庭树，乳燕飞檐楹。而我抱重罪，孑孑万里程。亲戚顿乖角，图史弃纵横。下负明义重，上孤朝命荣。杀身谅无补，何用答生成。"
        },
        {
            "标题": "示爽",
            "作者": "韩愈",
            "内容": "宣城去京国，里数逾三千。念汝欲别我，解装具盘筵。\n\n日昏不能散，起坐相引牵。冬夜岂不长，达旦灯烛然。\n\n座中悉亲故，谁肯舍汝眠。念汝将一身，西来曾几年。\n\n名科掩众俊，州考居吏前。今从府公召，府公又时贤。\n\n时辈千百人，孰不谓汝妍。汝来江南近，里闾故依然。\n\n昔日同戏儿，看汝立路边。人生但如此，其实亦可怜。\n\n吾老世味薄，因循致留连。强颜班行内，何实非罪愆。\n\n才短难自力，惧终莫洗湔。临分不汝诳，有路即归田。"
        },
        {
            "标题": "送汴州监军俱文珍",
            "作者": "韩愈",
            "内容": "奉使羌池静，临戎汴水安。冲天鹏翅阔，报国剑铓寒。\n\n晓日驱征骑，春风咏采兰。谁言臣子道，忠孝两全难。"
        },
        {
            "标题": "送侯喜",
            "作者": "韩愈",
            "内容": "已作龙钟后时者，懒于街里蹋尘埃。\n\n如今便别长官去，直到新年衙日来。"
        },
        {
            "标题": "送李六协律归荆南（翱）",
            "作者": "韩愈",
            "内容": "早日羁游所，春风送客归。柳花还漠漠，江燕正飞飞。\n\n歌舞知谁在，宾僚逐使非。宋亭池水绿，莫忘蹋芳菲。"
        },
        {
            "标题": "送进士刘师服东归",
            "作者": "韩愈",
            "内容": "猛虎落槛阱，坐食如孤豚。丈夫在富贵，岂必守一门。\n\n公心有勇气，公口有直言。奈何任埋没，不自求腾轩。\n\n仆本亦进士，颇尝究根源。由来骨鲠材，喜被软弱吞。\n\n低头受侮笑，隐忍硉兀冤。泥雨城东路，夏槐作云屯。\n\n还家虽阙短，把日亲晨飧。携持令名归，自足贻家尊。\n\n时节不可玩，亲交可攀援。勉来取金紫，勿久休中园。"
        },
        {
            "标题": "送李翱",
            "作者": "韩愈",
            "内容": "广州万里途，山重江逶迤。行行何时到，谁能定归期。\n揖我出门去，颜色异恒时。虽云有追送，足迹绝自兹。\n人生一世间，不自张与弛。譬如浮江木，纵横岂自知。\n宁怀别时苦，勿作别后思。"
        },
        {
            "标题": "送李翱",
            "作者": "韩愈",
            "内容": "广州万里途，山重江逶迤。行行何时到，谁能定归期。\n\n揖我出门去，颜色异恒时。虽云有追送，足迹绝自兹。\n\n人生一世间，不自张与弛。譬如浮江木，纵横岂自知。\n\n宁怀别时苦，勿作别后思。"
        },
        {
            "标题": "送区弘南归",
            "作者": "韩愈",
            "内容": "穆昔南征军不归，虫沙猿鹤伏以飞。汹汹洞庭莽翠微，\n\n九疑镵天荒是非。野有象犀水贝玑，分散百宝人士稀。\n\n我迁于南日周围，来见者众莫依俙.爰有区子荧荧晖，\n\n观以彝训或从违。我念前人譬葑菲，落以斧引以纆徽。\n\n虽有不逮驱騑騑，或采于薄渔于矶。服役不辱言不讥，\n\n从我荆州来京畿。离其母妻绝因依，嗟我道不能自肥。\n\n子虽勤苦终何希，王都观阙双巍巍。腾蹋众骏事鞍鞿，\n\n佩服上色紫与绯。独子之节可嗟唏，母附书至妻寄衣。\n\n开书拆衣泪痕晞，虽不敕还情庶几。朝暮盘羞恻庭闱，\n\n幽房无人感伊威。人生此难馀可祈，子去矣时若发机。\n\n蜃沉海底气升霏，彩雉野伏朝扇翚。处子窈窕王所妃，\n\n苟有令德隐不腓。况今天子铺德威，蔽能者诛荐受禨.\n\n出送抚背我涕挥，行行正直慎脂韦。业成志树来颀颀，\n\n我当为子言天扉。"
        },
        {
            "标题": "送僧澄观",
            "作者": "韩愈",
            "内容": "浮屠西来何施为，扰扰四海争奔驰。构楼架阁切星汉，\n\n夸雄斗丽止者谁。僧伽后出淮泗上，势到众佛尤恢奇。\n\n越商胡贾脱身罪，珪璧满船宁计资。清淮无波平如席，\n\n栏柱倾扶半天赤。火烧水转扫地空，突兀便高三百尺。\n\n影沈潭底龙惊遁，当昼无云跨虚碧。借问经营本何人，\n\n道人澄观名籍籍。愈昔从军大梁下，往来满屋贤豪者。\n\n皆言澄观虽僧徒，公才吏用当今无。后从徐州辟书至，\n\n纷纷过客何由记。人言澄观乃诗人，一座竞吟诗句新。\n\n向风长叹不可见，我欲收敛加冠巾。洛阳穷秋厌穷独，\n\n丁丁啄门疑啄木。有僧来访呼使前，伏犀插脑高颊权。\n\n惜哉已老无所及，坐睨神骨空潸然。临淮太守初到郡，\n\n远遣州民送音问。好奇赏俊直难逢，去去为致思从容。"
        },
        {
            "标题": "送文畅师北游",
            "作者": "韩愈",
            "内容": "昔在四门馆，晨有僧来谒。自言本吴人，少小学城阙。\n\n已穷佛根源，粗识事輗軏。挛拘屈吾真，戒辖思远发。\n\n荐绅秉笔徒，声誉耀前阀。从求送行诗，屡造忍颠蹶。\n\n今成十馀卷，浩汗罗斧钺。先生閟穷巷，未得窥剞劂。\n\n又闻识大道，何路补黥刖。出其囊中文，满听实清越。\n\n谓僧当少安，草序颇排讦。上论古之初，所以施赏罚。\n\n下开迷惑胸，窙豁劚株橛。僧时不听莹，若饮水救暍。\n\n风尘一出门，时日多如发。三年窜荒岭，守县坐深樾。\n\n征租聚异物，诡制怛巾袜。幽穷谁共语，思想甚含哕。\n\n昨来得京官，照壁喜见蝎。况逢旧亲识，无不比鹣蟩.\n\n长安多门户，吊庆少休歇。而能勤来过，重惠安可揭。\n\n当今圣政初，恩泽完vr狘。胡为不自暇，飘戾逐鹯鷢。\n\n仆射领北门，威德压胡羯。相公镇幽都，竹帛烂勋伐。\n\n酒场舞闺姝，猎骑围边月。开张箧中宝，自可得津筏。\n\n从兹富裘马，宁复茹藜蕨。余期报恩后，谢病老耕垡。\n\n庇身指蓬茅，逞志纵猃猲.僧还相访来，山药煮可掘。"
        },
        {
            "标题": "送张侍郎（张贾，时自兵侍为华州）",
            "作者": "韩愈",
            "内容": "司徒东镇驰书谒，丞相西来走马迎。\n\n两府元臣今转密，一方逋寇不难平。"
        },
        {
            "标题": "杏园送张彻侍御归使",
            "作者": "韩愈",
            "内容": "东风花树下，送尔出京城。久抱伤春意，新添惜别情。\n\n归来身已病，相见眼还明。更遣将诗酒，谁家逐后生。"
        },
        {
            "标题": "送张道士",
            "作者": "韩愈",
            "内容": "大匠无弃材，寻尺各有施。况当营都邑，杞梓用不疑。\n\n张侯嵩高来，面有熊豹姿。开口论利害，剑锋白差差。\n\n恨无一尺捶，为国苔羌夷。诣阙三上书，臣非黄冠师。\n\n臣有胆与气，不忍死茅茨。又不媚笑语，不能伴儿嬉。\n\n乃著道士服，众人莫臣知。臣有平贼策，狂童不难治。\n\n其言简且要，陛下幸听之。天空日月高，下照理不遗。\n\n或是章奏繁，裁择未及斯。宁当不俟报，归袖风披披。\n\n答我事不尔，吾亲属吾思。昨宵梦倚门，手取连环持。\n\n今日有书至，又言归何时。霜天熟柿栗，收拾不可迟。\n\n岭北梁可构，寒鱼下清伊。既非公家用，且复还其私。\n\n从容进退间，无一不合宜。时有利不利，虽贤欲奚为。\n\n但当励前操，富贵非公谁。"
        },
        {
            "标题": "送郑尚书赴南海",
            "作者": "韩愈",
            "内容": "番禺军府盛，欲说暂停杯。盖海旂幢出，连天观阁开。\n\n衙时龙户集，上日马人来。风静鶢鶋去，官廉蚌蛤回。\n\n货通师子国，乐奏武王台。事事皆殊异，无嫌屈大才。"
        },
        {
            "标题": "潭州泊船呈诸公",
            "作者": "韩愈",
            "内容": "夜寒眠半觉，鼓笛闹嘈嘈。暗浪舂楼堞，惊风破竹篙。\n\n主人看使范，客子读离骚。闻道松醪贱，何须吝错刀。"
        },
        {
            "标题": "题西白涧",
            "作者": "韩愈",
            "内容": "太行之下清且浅，一水盘桓纡山转。千峰万壑不可数，异草幽花几曾见。\n波中白日隐出明，风翻不动浮云轻。翠峦玉女下双鹤，笑倚秋练开新晴。\n又疑武陵溪上原，桃花溪尽空潺湲。幽泉间复逗岩侧，喷珠漱玉相交喧。\n群猿见之走绝壁，缘峰虚梯弗劳力。鸣禽回面背人飞，为是从来不相识。\n杖藜因贪仰面看，碍石牵萝错移屐。路穷屈曲疑欲回，迤逦屏开一重碧。\n残樽遇坐酒即倾，旋摘山果都无名。题诗且欲尽佳句，能歌翻咏仙难成。\n天门幽深十里西，无奈落日催人归。谁能可属天宫事，为我乞取须臾期。\n上天无梯日不顾，牢落归来坛未暮。闭门下马一衾寒，梦想魂驰在何处。"
        },
        {
            "标题": "桃林夜贺晋公",
            "作者": "韩愈",
            "内容": "西来骑火照山红，夜宿桃林腊月中。\n\n手把命珪兼相印，一时重叠赏元功。"
        },
        {
            "标题": "题广昌馆（在随州枣阳县南）",
            "作者": "韩愈",
            "内容": "白水龙飞已几春，偶逢遗迹问耕人。\n\n丘坟发掘当官路，何处南阳有近亲。"
        },
        {
            "标题": "题临泷寺",
            "作者": "韩愈",
            "内容": "不觉离家已五千，仍将衰病入泷船。\n\n潮阳未到吾能说，海气昏昏水拍天。"
        },
        {
            "标题": "题木居士二首",
            "作者": "韩愈",
            "内容": "火透波穿不计春，根如头面干如身。\n\n偶然题作木居士，便有无穷求福人。\n\n为神讵比沟中断，遇赏还同爨下馀。\n\n朽蠹不胜刀锯力，匠人虽巧欲何如。"
        },
        {
            "标题": "题炭谷湫祠堂",
            "作者": "韩愈",
            "内容": "万生都阳明，幽暗鬼所寰。嗟龙独何智，出入人鬼间。\n\n不知谁为助，若执造化关。厌处平地水，巢居插天山。\n\n列峰若攒指，石盂仰环环。巨灵高其捧，保此一掬悭。\n\n森沈固含蓄，本以储阴奸。鱼鳖蒙拥护，群嬉傲天顽。\n\n翾翾栖托禽，飞飞一何闲。祠堂像侔真，擢玉纡烟鬟。\n\n群怪俨伺候，恩威在其颜。我来日正中，悚惕思先还。\n\n寄立尺寸地，敢言来途艰。吁无吹毛刃，血此牛蹄殷。\n\n至令乘水旱，鼓舞寡与鳏。林丛镇冥冥，穷年无由删。\n\n妍英杂艳实，星琐黄朱斑。石级皆险滑，颠跻莫牵攀。\n\n龙区雏众碎，付与宿已颁。弃去可奈何，吾其死茅菅。"
        },
        {
            "标题": "题秀禅师房",
            "作者": "韩愈",
            "内容": "桥夹水松行百步，竹床莞席到僧家。\n\n暂拳一手支头卧，还把鱼竿下钓沙。"
        },
        {
            "标题": "庭楸",
            "作者": "韩愈",
            "内容": "庭楸止五株，共生十步间。各有藤绕之，上各相钩联。\n\n下叶各垂地，树颠各云连。朝日出其东，我常坐西偏。\n\n夕日在其西，我常坐东边。当昼日在上，我在中央间。\n\n仰视何青青，上不见纤穿。朝暮无日时，我且八九旋。\n\n濯濯晨露香，明珠何联联。夜月来照之，蒨蒨自生烟。\n\n我已自顽钝，重遭五楸牵。客来尚不见，肯到权门前。\n\n权门众所趋，有客动百千。九牛亡一毛，未在多少间。\n\n往既无可顾，不往自可怜。"
        },
        {
            "标题": "同宿联句",
            "作者": "韩愈",
            "内容": "自从别君来，远出遭巧谮。 ——韩愈\n\n斑斑落春泪，浩浩浮秋浸。 ——孟郊\n\n毛奇睹象犀，羽怪见鵩鸩。 ——韩愈\n\n朝行多危栈，夜卧饶惊枕。 ——孟郊\n\n生荣今分逾，死弃昔情任。 ——韩愈\n\n鹓行参绮陌，鸡唱闻清禁。 ——孟郊\n\n山晴指高标，槐密骛长荫。 ——韩愈\n\n直辞一以荐，巧舌千皆fE. ——孟郊\n\n匡鼎惟说诗，桓谭不读谶。 ——韩愈\n\n逸韵何嘈嗷，高名俟沽赁。 ——孟郊\n\n纷葩欢屡填，旷朗忧早渗。 ——韩愈\n\n为君开酒肠，颠倒舞相饮。 ——孟郊\n\n曦光霁曙物，景曜铄宵祲。 ——韩愈\n\n儒门虽大启，奸首不敢闯。义泉虽至近，盗索不敢沁。 ——孟郊\n\n清琴试一挥，白鹤叫相喑。欲知心同乐，双茧抽作纴。 ——孟郊"
        },
        {
            "标题": "晚次宣溪，辱韶州张端公使君惠书叙别酬以绝句二章",
            "作者": "韩愈",
            "内容": "韶州南去接宣溪，云水苍茫日向西。\n\n客泪数行先自落，鹧鸪休傍耳边啼。\n\n兼金那足比清文，百首相随愧使君。\n\n俱是岭南巡管内，莫欺荒僻断知闻。"
        },
        {
            "标题": "游城南十六首。赠张十八助教",
            "作者": "韩愈",
            "内容": "喜君眸子重清朗，携手城南历旧游。\n\n忽见孟生题竹处，相看泪落不能收。"
        },
        {
            "标题": "郾城晚饮奉赠副使马侍郎及冯、李二员外",
            "作者": "韩愈",
            "内容": "城上赤云呈胜气，眉间黄色见归期。\n\n幕中无事惟须饮，即是连镳向阙时。"
        },
        {
            "标题": "雨中寄张博士籍、侯主簿喜",
            "作者": "韩愈",
            "内容": "放朝还不报，半路蹋泥归。雨惯曾无节，雷频自失威。\n\n见墙生菌遍，忧麦作蛾飞。岁晚偏萧索，谁当救晋饥。"
        },
        {
            "标题": "晚秋郾城夜会联句",
            "作者": "韩愈",
            "内容": "从军古云乐，谈笑青油幕。灯明夜观棋，月暗秋城柝。 ——李正封\n\n羁客方寂历，惊乌时落泊。语阑壮气衰，酒醒寒砧作。 ——韩愈\n\n遇主贵陈力，夷凶匪兼弱。百牢犒舆师，千户购首恶。 ——李正封\n\n平生耻论兵，末暮不轻诺。徒然感恩义，谁复论勋爵。 ——韩愈\n\n多士被沾污，小夷施毒蠚。何当铸剑戟。相与归台阁。 ——李正封\n\n室妇叹鸣鹳，家人祝喜鹊。终朝考蓍龟，何日亲烝礿. ——韩愈\n\n间使断津梁，潜军索林薄。红尘羽书靖，大水沙囊涸。 ——李正封\n\n铭山子所工，插羽余何怍。未足烦刀俎，只应输管钥。 ——韩愈\n\n雨矢逐天狼，电矛驱海若。灵诛固无纵，力战谁敢却。 ——李正封\n\n峨峨云梯翔，赫赫火箭著。连空隳雉堞，照夜焚城郭。 ——韩愈\n\n军门宣一令，庙算建三略。雷鼓揭千枪，浮桥交万筰. ——李正封\n\n蹂野马云腾，映原旗火铄。疲氓坠将拯，残虏狂可缚。 ——韩愈\n\n摧锋若貙兕，超乘如猱玃.逢掖服翻惭，缦胡缨可愕。 ——李正封\n\n星陨闻雊雉，师兴随唳鹤。虎豹贪犬羊，鹰鹯憎鸟雀。 ——韩愈\n\n烧陂除积聚，灌垒失依托。凭轼谕昏迷，执殳征暴虐。 ——李正封\n\n仓空战卒饥，月黑探兵错。凶徒更蹈藉，逆族相啖嚼。 ——韩愈\n\n轴轳亘淮泗，旆旌连夏鄂。大野纵氐羌，长河浴骝骆。 ——李正封\n\n东西竞角逐，远近施矰缴。人怨童聚谣，天殃鬼行疟。 ——韩愈\n\n汉刑支郡黜，周制闲田削。侯社退无功，鬼薪惩不恪。 ——李正封\n\n余虽司斧锧，情本尚丘壑。且待献俘囚，终当返耕获。 ——韩愈\n\n藁街陈鈇钺，桃塞兴钱鎛.地理画封疆，天文扫寥廓。 ——李正封\n\n天子悯疮痍，将军禁卤掠。策勋封龙额，归兽获麟脚。 ——韩愈\n\n诘诛敬王怒，给复哀人瘼。泽发解兜鍪，酡颜倾凿落。 ——李正封\n\n安存惟恐晚，洗雪不论昨。暮鸟已安巢，春蚕看满箔。 ——韩愈\n\n声明动朝阙，光宠耀京洛。旁午降丝纶，中坚拥鼓铎。 ——李正封\n\n密坐列珠翠，高门涂粉雘.跋朝贺书飞，塞路归鞍跃。 ——韩愈\n\n魏阙横云汉，秦关束岩崿。拜迎罗櫜鞬，问遗结囊橐。 ——李正封\n\n江淮永清晏，宇宙重开拓。是日号升平，此年名作噩。 ——韩愈\n\n洪赦方下究，武飙亦旁魄。南据定蛮陬，北攫空朔漠。 ——李正封\n\n儒生惬教化，武士猛刺斫。吾相两优游，他人双落莫。 ——韩愈\n\n印从负鼎佩，门为登坛凿。再入更显严，九迁弥謇谔。 ——李正封\n\n宾筵尽狐赵，导骑多卫霍。国史擅芬芳，宫娃分绰约。 ——韩愈\n\n丹掖列鹓鹭，洪炉衣狐貉。摛文挥月毫，讲剑淬霜锷。 ——李正封\n\n命衣备藻火，赐乐兼拊搏。两厢铺氍毹，五鼎调勺药。 ——韩愈\n\n带垂苍玉佩，辔蹙黄金络。诱接喻登龙，趋驰状倾藿。 ——李正封\n\n青娥翳长袖，红颊吹鸣籥.傥不忍辛勤，何由恣欢谑。 ——韩愈\n\n惟当早富贵，岂得暂寂寞。但掷雇笑金，仍祈却老药。 ——李正封\n\n殁庙配尊斝，生堂合y7鑮.安行庇松篁，高卧枕莞蒻. ——韩愈\n\n洗沐恣兰芷，割烹厌腗臄。喜颜非忸怩，达志无陨获。 ——李正封\n\n诙谐酒席展，慷慨戎装著。斩马祭旄纛，炰羔礼芒屩。 ——韩愈\n\n山多离隐豹，野有求伸蠖。推选阅群材，荐延搜一鹗。 ——李正封\n\n左右供谄誉，亲交献谀噱。名声载揄扬，权势实熏灼。 ——韩愈\n\n道旧生感激，当歌发酬酢。群孙轻绮纨，下客丰醴酪。 ——李正封\n\n穷天贡琛异，匝海赐酺醵。作乐鼓还槌，从禽弓始彍。 ——韩愈\n\n取欢移日饮，求胜通宵博。五白气争呼，六奇心运度。 ——李正封\n\n恩泽诚布濩，嚚顽已箫勺。告成上云亭，考古垂矩矱. ——韩愈\n\n前堂清夜吹，东第良晨酌。池莲拆秋房，院竹翻夏箨。 ——李正封\n\n五狩朝恒岱，三畋宿杨柞。农书乍讨论，马法长悬格。 ——韩愈\n\n雪下收新息，阳生过京索。尔牛时寝讹，我仆或歌咢. ——李正封\n\n帝载弥天地，臣辞劣萤爝。为诗安能详，庶用存糟粕。 ——韩愈"
        },
        {
            "标题": "感春三首",
            "作者": "韩愈",
            "内容": "偶坐藤树下，暮春下旬间。藤阴已可庇，落蕊还漫漫。\n\n亹亹新叶大，珑珑晚花乾。青天高寥寥，两蝶飞翻翻。\n\n时节适当尔，怀悲自无端。\n\n黄黄芜菁花，桃李事已退。狂风簸枯榆，狼藉九衢内。\n\n春序一如此，汝颜安足赖。谁能驾飞车，相从观海外。\n\n晨游百花林，朱朱兼白白。柳枝弱而细，悬树垂百尺。\n\n左右同来人，金紫贵显剧。娇童为我歌，哀响跨筝笛。\n\n艳姬蹋筵舞，清眸刺剑戟。心怀平生友，莫一在燕席。\n\n死者长眇芒，生者困乖隔。少年真可喜，老大百无益。"
        },
        {
            "标题": "镇州初归",
            "作者": "韩愈",
            "内容": "别来杨柳街头树，摆弄春风只欲飞。\n\n还有小园桃李在，留花不发待郎归。"
        },
        {
            "标题": "辛卯年雪",
            "作者": "韩愈",
            "内容": "元和六年春，寒气不肯归。河南二月末，雪花一尺围。\n\n崩腾相排拶，龙凤交横飞。波涛何飘扬，天风吹幡旂。\n\n白帝盛羽卫，鬖髿振裳衣。白霓先启途，从以万玉妃。\n\n翕翕陵厚载，哗哗弄阴机。生平未曾见，何暇议是非。\n\n或云丰年祥，饱食可庶几。善祷吾所慕，谁言寸诚微。"
        },
        {
            "标题": "宿神龟招李二十八冯十七",
            "作者": "韩愈",
            "内容": "荒山野水照斜晖，啄雪寒鸦趁始飞。\n\n夜宿驿亭愁不睡，幸来相就盖征衣。"
        },
        {
            "标题": "别韩湘",
            "作者": "韩愈",
            "内容": "未为世用古来多，如子雄文世孰过。好待功成身退后，却抽身去卧烟萝。"
        },
        {
            "标题": "夜歌",
            "作者": "韩愈",
            "内容": "静夜有清光，闲堂仍独息。念身幸无恨，志气方自得。\n\n乐哉何所忧，所忧非我力。"
        },
        {
            "标题": "忆昨行和张十一",
            "作者": "韩愈",
            "内容": "忆昨夹钟之吕初吹灰，上公礼罢元侯回。车载牲牢瓮舁酒，\n\n并召宾客延邹枚。腰金首翠光照耀，丝竹迥发清以哀。\n\n青天白日花草丽，玉斝屡举倾金罍。张君名声座所属，\n\n起舞先醉长松摧。宿酲未解旧痁作，深室静卧闻风雷。\n\n自期殒命在春序，屈指数日怜婴孩。危辞苦语感我耳，\n\n泪落不掩何漼漼.念昔从君渡湘水，大帆夜划穷高桅。\n\n阳山鸟路出临武，驿马拒地驱频隤.践蛇茹蛊不择死，\n\n忽有飞诏从天来。伾文未揃崖州炽，虽得赦宥恒愁猜。\n\n近者三奸悉破碎，羽窟无底幽黄能。眼中了了见乡国，\n\n知有归日眉方开。今君纵署天涯吏，投檄北去何难哉。\n\n无妄之忧勿药喜，一善自足禳千灾。头轻目朗肌骨健，\n\n古剑新劚磨尘埃。殃消祸散百福并，从此直至耇与鲐。\n\n嵩山东头伊洛岸，胜事不假须穿栽。君当先行我待满，\n\n沮溺可继穷年推。\n"
        },
        {
            "标题": "赠译经僧",
            "作者": "韩愈",
            "内容": "万里休言道路赊，有谁教汝度流沙。\n\n只今中国方多事，不用无端更乱华。\n"
        },
        {
            "标题": "永贞行",
            "作者": "韩愈",
            "内容": "君不见太皇谅阴未出令，小人乘时偷国柄。\n\n北军百万虎与貔，天子自将非他师。一朝夺印付私党，\n\n懔懔朝士何能为。狐鸣枭噪争署置，睗睒跳踉相妩媚。\n\n夜作诏书朝拜官，超资越序曾无难。公然白日受贿赂，\n\n火齐磊落堆金盘。元臣故老不敢语，昼卧涕泣何汍澜。\n\n董贤三公谁复惜，侯景九锡行可叹。国家功高德且厚，\n\n天位未许庸夫干。嗣皇卓荦信英主，文如太宗武高祖。\n\n膺图受禅登明堂，共流幽州鲧死羽。四门肃穆贤俊登，\n\n数君匪亲岂其朋。郎官清要为世称，荒郡迫野嗟可矜。\n\n湖波连天日相腾，蛮俗生梗瘴疠烝.江氛岭祲昏若凝，\n\n一蛇两头见未曾。怪鸟鸣唤令人憎，蛊虫群飞夜扑灯。\n\n雄虺毒螫堕股肱，食中置药肝心崩。左右使令诈难凭，\n\n慎勿浪信常兢兢。吾尝同僚情可胜，具书目见非妄征，\n\n嗟尔既往宜为惩。"
        },
        {
            "标题": "游城南十六首。赠同游",
            "作者": "韩愈",
            "内容": "唤起窗全曙，催归日未西。无心花里鸟，更与尽情啼。"
        },
        {
            "标题": "游城南十六首。晚雨",
            "作者": "韩愈",
            "内容": "廉纤晚雨不能晴，池岸草间蚯蚓鸣。\n\n投竿跨马蹋归路，才到城门打鼓声。"
        },
        {
            "标题": "游城南十六首。楸树",
            "作者": "韩愈",
            "内容": "青幢紫盖立童童，细雨浮烟作彩笼。\n\n不得画师来貌取，定知难见一生中。"
        },
        {
            "标题": "游城南十六首。落花",
            "作者": "韩愈",
            "内容": "已分将身著地飞，那羞践踏损光晖。\n\n无端又被春风误，吹落西家不得归。"
        },
        {
            "标题": "游城南十六首。把酒",
            "作者": "韩愈",
            "内容": "扰扰驰名者，谁能一日闲。我来无伴侣，把酒对南山。"
        },
        {
            "标题": "岣嵝山",
            "作者": "韩愈",
            "内容": "岣嵝山尖神禹碑，字青石赤形模奇。科斗拳身薤倒披，\n\n鸾飘凤泊拿虎螭。事严迹秘鬼莫窥，道人独上偶见之，\n\n我来咨嗟涕涟洏。千搜万索何处有，森森绿树猿猱悲。"
        },
        {
            "标题": "元和圣德诗",
            "作者": "韩愈",
            "内容": "皇帝即阼，物无违拒。曰旸而旸，曰雨而雨。维是元年，\n\n有盗在夏。欲覆其州，以踵近武。皇帝曰嘻，岂不在我。\n\n负鄙为艰，纵则不可。出师征之，其众十旅。军其城下，\n\n告以福祸。腹败枝披，不敢保聚。掷首陴外，降幡夜竖。\n\n疆外之险，莫过蜀土。韦皋去镇，刘辟守后。血人于牙，\n\n不肯吐口。开库啖士，曰随所取。汝张汝弓，汝鼓汝鼓。\n\n汝为表书，求我帅汝。事始上闻，在列咸怒。皇帝曰然，\n\n嗟远士女。苟附而安，则且付与。读命于庭，出节少府。\n\n朝发京师，夕至其部。辟喜谓党，汝振而伍。蜀可全有，\n\n此不当受。万牛脔炙，万瓮行酒。以锦缠股，以红帕首。\n\n有恇其凶，有饵其诱。其出穰穰，队以万数。遂劫东川，\n\n遂据城阻。皇帝曰嗟，其又可许。爰命崇文，分卒禁御。\n\n有安其驱，无暴我野。日行三十，徐壁其右。辟党聚谋，\n\n鹿头是守。崇文奉诏，进退规矩。战不贪杀，擒不滥数。\n\n四方节度，整兵顿马。上章请讨，俟命起坐。皇帝曰嘻，\n\n无汝烦苦。荆并洎梁，在国门户。出师三千，各选尔丑。\n\n四军齐作，殷其如阜。或拔其角，或脱其距。长驱洋洋，\n\n无有龃龉。八月壬午，辟弃城走。载妻与妾，包裹稚乳。\n\n是日崇文，入处其宇。分散逐捕，搜原剔薮。辟穷见窘，\n\n无地自处。俯视大江，不见洲渚。遂自颠倒，若杵投臼。\n\n取之江中，枷脰械手。妇女累累，啼哭拜叩。来献阙下，\n\n以告庙社。周示城市，咸使观睹。解脱挛索，夹以砧斧。\n\n婉婉弱子，赤立伛偻。牵头曳足，先断腰膂。次及其徒，\n\n体骸撑拄。末乃取辟，骇汗如写。挥刀纷纭，争刌脍脯。\n\n优赏将吏，扶珪缀组。帛堆其家，粟塞其庾。哀怜阵没，\n\n廪给孤寡。赠官封墓，周匝宏溥。经战伐地，宽免租簿。\n\n施令酬功，急疾如火。天地中间，莫不顺序。幽恒青魏，\n\n东尽海浦。南至徐蔡，区外杂虏。怛威赧德，踧踖蹈舞。\n\n掉弃兵革，私习簋簠。来请来觐，十百其耦。皇帝曰吁，\n\n伯父叔舅。各安尔位，训厥甿亩。正月元日，初见宗祖。\n\n躬执百礼，登降拜俯。荐于新宫，视瞻梁梠.戚见容色，\n\n泪落入俎。侍祠之臣，助我恻楚。乃以上辛，于郊用牡。\n\n除于国南，鳞笋毛簴。庐幕周施，开揭磊砢.兽盾腾拏，\n\n圆坛帖妥。天兵四罗，旂常婀娜。驾龙十二，鱼鱼雅雅。\n\n宵升于丘，奠璧献斝。众乐惊作，轰豗融冶。紫焰嘘呵，\n\n高灵下堕。群星从坐，错落侈哆。日君月妃，焕赫婐vi.\n\n渎鬼濛鸿，岳祗嶪峨。饫沃膻芗，产祥降嘏。凤凰应奏，\n\n舒翼自拊。赤麟黄龙，逶陀结纠。卿士庶人，黄童白叟。\n\n踊跃欢呀，失喜噎欧。乾清坤夷，境落褰举。帝车回来，\n\n日正当午。幸丹凤门，大赦天下。涤濯刬磢，磨灭瑕垢。\n\n续功臣嗣，拔贤任耇.孩养无告，仁滂施厚。皇帝神圣，\n\n通达今古。听聪视明，一似尧禹。生知法式，动得理所。\n\n天锡皇帝，为天下主。并包畜养，无异细钜。亿载万年，\n\n敢有违者？皇帝俭勤，盥濯陶瓦。斥遣浮华，好此绨纻。\n\n敕戒四方，侈则有咎。天锡皇帝，多麦与黍。无召水旱，\n\n耗于雀鼠。亿载万年，有富无窭。皇帝正直，别白善否。\n\n擅命而狂，既翦既去。尽逐群奸，靡有遗侣。天锡皇帝，\n\n厖臣硕辅。博问遐观，以置左右。亿载万年，无敢余侮。\n\n皇帝大孝，慈祥悌友。怡怡愉愉，奉太皇后。浃于族亲，\n\n濡及九有。天锡皇帝，与天齐寿。登兹太平，无怠永久。\n\n亿载万年，为父为母。博士臣愈，职是训诂。作为歌诗，\n\n以配吉甫。"
        },
        {
            "标题": "月蚀诗效玉川子作（宪宗元和五年时为河南令）",
            "作者": "韩愈",
            "内容": "元和庚寅斗插子，月十四日三更中。森森万木夜僵立，\n\n寒气屃奰顽无风。月形如白盘，完完上天东。\n\n忽然有物来啖之，不知是何虫。如何至神物，遭此狼狈凶。\n\n星如撒沙出，攒集争强雄。油灯不照席，\n\n是夕吐焰如长虹。玉川子，涕泗下，中庭独行。\n\n念此日月者，为天之眼睛。此犹不自保，吾道何由行。\n\n尝闻古老言，疑是虾蟆精。径圆千里纳女腹，\n\n何处养女百丑形。杷沙脚手钝，谁使女解缘青冥。\n\n黄帝有四目，帝舜重其明。今天只两目，何故许食使偏盲。\n\n尧呼大水浸十日，不惜万国赤子鱼头生。女于此时若食日，\n\n虽食八九无嚵名。赤龙黑鸟烧口热，\n\n翎鬣倒侧相搪撑。婪酣大肚遭一饱，饥肠彻死无由鸣。\n\n后时食月罪当死，天罗磕匝何处逃汝刑。\n\n玉川子立于庭而言曰：地行贱臣仝，再拜敢告上天公。\n\n臣有一寸刃，可刳凶蟆肠。无梯可上天，天阶无由有臣踪。\n\n寄笺东南风，天门西北祈风通。丁宁附耳莫漏泄，\n\n薄命正值飞廉慵。东方青色龙，牙角何呀呀。从官百馀座，\n\n嚼啜烦官家。月蚀汝不知，安用为龙窟天河。赤鸟司南方，\n\n尾秃翅觰沙。月蚀于汝头，汝口开呀呀。虾蟆掠汝两吻过，\n\n忍学省事不以汝觜啄虾蟆。於菟蹲于西，旗旄卫毵uF.\n\n既从白帝祠，又食于蜡礼有加。忍令月被恶物食，\n\n枉于汝口插齿牙。乌龟怯奸，怕寒缩颈，以壳自遮。\n\n终令夸蛾抉汝出，卜师烧锥钻灼满板如星罗。此外内外官，\n\n琐细不足科。臣请悉扫除，慎勿许语令啾哗。\n\n并光全耀归我月，盲眼镜净无纤瑕。弊蛙拘送主府官，\n\n帝箸下腹尝其皤。依前使兔操杵臼，玉阶桂树闲婆娑。\n\n姮娥还宫室，太阳有室家。天虽高，耳属地。感臣赤心，\n\n使臣知意。虽无明言，潜喻厥旨。有气有形，皆吾赤子。\n\n虽忿大伤，忍杀孩稚。还汝月明，安行于次。尽释众罪，\n\n以蛙磔死。"
        },
        {
            "标题": "月蚀诗效",
            "作者": "韩愈",
            "内容": "元和庚寅斗插子，月十四日三更中。森森万木夜僵立，寒气屃奰顽无风。\n月形如白盘，完完上天东。忽然有物来啖之，不知是何虫。\n如何至神物，遭此狼狈凶。星如撒沙出，攒集争强雄。\n油灯不照席，是夕吐燄如长虹。玉川子，涕泗下，中庭独行。\n念此日月者，为天之眼睛。此犹不自保，吾道何由行。\n尝闻古老言，疑是虾蟆精。径圆千里纳女腹，何处养女百丑形。\n杷沙脚手钝，谁使女解缘青冥。黄帝有四目，帝舜重其明。\n今天祗两目，何故许食使偏盲。尧呼大水浸十日，不惜万国赤子鱼头生。\n女于此时若食日，虽食八九无嚵名。赤龙黑鸟烧口热，翎鬣倒侧相搪撑。\n婪酣大肚遭一饱，饥肠彻死无由鸣。后时食月罪当死，天罗磕匝何处逃汝刑。\n玉川子立于庭而言曰，地行贱臣仝。再拜敢告上天公，臣有一寸刃。\n可刳凶蟆肠，无梯可上天。天阶无由有臣踪，寄笺东南风。\n天门西北祈风通，丁宁附耳莫漏泄。薄命正值飞廉慵，东方青色龙。\n牙角何呀呀，从官百馀座。嚼啜烦官家，月蚀汝不知。\n安用为龙窟天河，赤鸟司南方。尾秃翅觰沙，月蚀于汝头。\n汝口开呀呀，虾蟆掠汝两吻过。忍学省事不以汝觜啄虾蟆，于菟蹲于西。\n旗旄卫毵㲚，既从白帝祠。又食于蜡礼有加，忍令月被恶物食。\n枉于汝口插齿牙，乌龟怯奸。怕寒缩颈，以壳自遮。\n终令夸蛾抉汝出，卜师烧锥钻灼满板如星罗。\n此外内外官，琐细不足科。臣请悉埽除，慎勿许语令啾哗。\n并光全耀归我月，盲眼镜净无纤瑕。弊蛙拘送主府官，帝箸下腹尝其皤。\n依前使兔操杵臼，玉阶桂树闲婆娑。姮娥还宫室，太阳有室家。\n天虽高，耳属地。感臣赤心，使臣知意。虽无明言，潜喻厥旨。\n有气有形，皆吾赤子。虽忿大伤，忍杀孩稚。还汝月明，安行于次。\n尽释众罪，以蛙磔死。"
        },
        {
            "标题": "月蚀诗效玉川子作",
            "作者": "韩愈",
            "内容": "元和庚寅斗插子，月十四日三更中。森森万木夜僵立，寒气屃奰顽无风。月形如白盘，完完上天东。忽然有物来啖之，不知是何虫。如何至神物，遭此狼狈凶。星如撒沙出，攒集争强雄。油灯不照席，是夕吐焰如长虹。玉川子，涕泗下，中庭独行。念此日月者，为天之眼睛。此犹不自保，吾道何由行。尝闻古老言，疑是虾蟆精。径圆千里纳女腹，何处养女百丑形。杷沙脚手钝，谁使女解缘青冥。黄帝有四目，帝舜重其明。今天只两目，何故许食使偏盲。尧呼大水浸十日，不惜万国赤子鱼头生。女于此时若食日，虽食八九无嚵名。赤龙黑鸟烧口热，翎鬣倒侧相搪撑。婪酣大肚遭一饱，饥肠彻死无由鸣。后时食月罪当死，天罗磕匝何处逃汝刑。玉川子立于庭而言曰：地行贱臣仝，再拜敢告上天公。臣有一寸刃，可刳凶蟆肠。无梯可上天，天阶无由有臣踪。寄笺东南风，天门西北祈风通。丁宁附耳莫漏泄，薄命正值飞廉慵。东方青色龙，牙角何呀呀。从官百馀座，嚼啜烦官家。月蚀汝不知，安用为龙窟天河。赤鸟司南方，尾秃翅觰沙。月蚀于汝头，汝口开呀呀。虾蟆掠汝两吻过,忍学省事不以汝觜啄虾蟆。於菟蹲于西，旗旄卫毵ó。既从白帝祠，又食于蜡礼有加。忍令月被恶物食，枉于汝口插齿牙。乌龟怯奸，怕寒缩颈，以壳自遮。终令夸蛾抉汝出，卜师烧锥钻灼满板如星罗。此外内外官，琐细不足科。臣请悉扫除，慎勿许语令啾哗。并光全耀归我月，盲眼镜净无纤瑕。弊蛙拘送主府官，帝箸下腹尝其皤。依前使兔操杵臼，玉阶桂树闲婆娑。姮娥还宫室，太阳有室家。天虽高，耳属地。感臣赤心，使臣知意。虽无明言，潜喻厥旨。有气有形，皆吾赤子。虽忿大伤，忍杀孩稚。还汝月明，安行于次。尽释众罪，以蛙磔死。"
        },
        {
            "标题": "郓州谿堂诗",
            "作者": "韩愈",
            "内容": "帝奠九廛，有叶有年。有荒不条，河岱之间。及我宪考，\n\n一收正之。视邦选侯，以公来尸。公来尸之，人始未信。\n\n公不饮食，以训以徇。孰饥无食，孰呻孰叹。孰冤不问，\n\n不得分愿。孰为邦蟊，节根之螟。羊很狼贪，以口覆城。\n\n吹之喣之，摩手拊之。箴之石之，膊而磔之。凡公四封，\n\n既富以强。谓公吾父，孰违公令。可以师征，不宁守邦。\n\n公作谿堂。播播流水。浅有蒲莲，深有葭苇。公以宾燕，\n\n其鼓骇骇。公燕谿堂，宾校醉饱。流有跳鱼，岸有集鸟。\n\n既歌以舞，其鼓考考。公在谿堂，公御琴瑟。公暨宾赞，\n\n稽经诹律。施用不差，人用不屈。谿有蘋苽，有龟有鱼。\n\n公在中流，右诗左书。无我斁遗，此邦是庥。"
        },
        {
            "标题": "早赴街西行香赠卢李二中舍人（卢汀、李逢吉也）",
            "作者": "韩愈",
            "内容": "天街东西异，祗命遂成游。月明御沟晓，蝉吟堤树秋。\n\n老僧情不薄，僻寺境还幽。寂寥二三子，归骑得相收。"
        },
        {
            "标题": "早春雪中闻莺",
            "作者": "韩愈",
            "内容": "朝莺雪里新，雪树眼前春。带涩先迎气，侵寒已报人。\n\n共矜初听早，谁贵后闻频。暂啭那成曲，孤鸣岂及辰。\n\n风霜徒自保，桃李讵相亲。寄谢幽栖友，辛勤不为身。"
        },
        {
            "标题": "早春与张十八博士籍游杨尚书林亭…兼呈白冯二阁老",
            "作者": "韩愈",
            "内容": "墙下春渠入禁沟，渠冰初破满渠浮。\n\n凤池近日长先暖，流到池时更不流。"
        },
        {
            "标题": "赠侯喜",
            "作者": "韩愈",
            "内容": "吾党侯生字叔d2，呼我持竿钓温水。平明鞭马出都门，\n\n尽日行行荆棘里。温水微茫绝又流，深如车辙阔容輈.\n\n虾蟆跳过雀儿浴，此纵有鱼何足求。我为侯生不能已，\n\n盘针擘粒投泥滓。晡时坚坐到黄昏，手倦目劳方一起。\n\n暂动还休未可期，虾行蛭渡似皆疑。举竿引线忽有得，\n\n一寸才分鳞与鬐.是日侯生与韩子，良久叹息相看悲。\n\n我今行事尽如此，此事正好为吾规。半世遑遑就举选，\n\n一名始得红颜衰。人间事势岂不见，徒自辛苦终何为。\n\n便当提携妻与子，南入箕颍无还时。叔d2君今气方锐，\n\n我言至切君勿嗤。君欲钓鱼须远去，大鱼岂肯居沮洳。"
        },
        {
            "标题": "赠唐衢",
            "作者": "韩愈",
            "内容": "虎有爪兮牛有角，虎可搏兮牛可触。奈何君独抱奇材，\n\n手把锄犁饿空谷。当今天子急贤良，匦函朝出开明光。\n\n胡不上书自荐达，坐令四海如虞唐。"
        },
        {
            "标题": "赠张籍",
            "作者": "韩愈",
            "内容": "吾老著读书，馀事不挂眼。有儿虽甚怜，教示不免简。\n\n君来好呼出，踉跄越门限。惧其无所知，见则先愧赧。\n\n昨因有缘事，上马插手版。留君住厅食，使立侍盘盏。\n\n薄暮归见君，迎我笑而莞。指渠相贺言，此是万金产。\n\n吾爱其风骨，粹美无可拣。试将诗义授，如以肉贯丳.\n\n开祛露毫末，自得高蹇嵼。我身蹈丘轲，爵位不早绾。\n\n固宜长有人，文章绍编刬.感荷君子德，恍若乘朽栈。\n\n召令吐所记，解摘了瑟僴.顾视窗壁间，亲戚竞觇矕。\n\n喜气排寒冬，逼耳鸣睍睆。如今更谁恨，便可耕灞浐。"
        },
        {
            "标题": "长安交游者赠孟郊",
            "作者": "韩愈",
            "内容": "长安交游者，贫富各有徒。亲朋相过时，亦各有以娱。\n\n陋室有文史，高门有笙竽。何能辨荣悴，且欲分贤愚。"
        },
        {
            "标题": "招杨之罘",
            "作者": "韩愈",
            "内容": "柏生两石间，万岁终不大。野马不识人，难以驾车盖。\n\n柏移就平地，马羁入厩中。马思自由悲，柏有伤根容。\n\n伤根柏不死，千丈日以至。马悲罢还乐，振迅矜鞍辔。\n\n之罘南山来，文字得我惊。馆置使读书，日有求归声。\n\n我令之罘归，失得柏与马。之罘别我去，计出柏马下。\n\n我自之罘归，入门思而悲。之罘别我去，能不思我为。\n\n洒扫县中居，引水经竹间。嚣哗所不及，何异山中闲。\n\n前陈百家书，食有肉与鱼。先王遗文章，缀缉实在余。\n\n礼称独学陋，易贵不远复。作诗招之罘，晨夕抱饥渴。"
        },
        {
            "标题": "出门",
            "作者": "韩愈",
            "内容": "长安百万家，出门无所之。岂敢尚幽独，与世实参差。\n\n古人虽已死，书上有其辞。开卷读且想，千载若相期。\n\n出门各有道，我道方未夷。且于此中息，天命不吾欺。"
        },
        {
            "标题": "郑群赠簟",
            "作者": "韩愈",
            "内容": "蕲州笛竹天下知，郑君所宝尤瑰奇。携来当昼不得卧，\n\n一府传看黄琉璃。体坚色净又藏节，尽眼凝滑无瑕疵。\n\n法曹贫贱众所易，腰腹空大何能为，自从五月困暑湿，\n\n如坐深甑遭蒸炊。手磨袖拂心语口，慢肤多汗真相宜。\n\n日暮归来独惆怅，有卖直欲倾家资。谁谓故人知我意，\n\n卷送八尺含风漪。呼奴扫地铺未了，光彩照耀惊童儿。\n\n青蝇侧翅蚤虱避，肃肃疑有清飙吹。倒身甘寝百疾愈，\n\n却愿天日恒炎曦。明珠青玉不足报，赠子相好无时衰。"
        },
        {
            "标题": "重云李观疾赠之",
            "作者": "韩愈",
            "内容": "天行失其度，阴气来干阳。重云闭白日，炎燠成寒凉。\n小人但咨怨，君子惟忧伤。饮食为减少，身体岂宁康。\n此志诚足贵，惧非职所当。藜羹尚如此，肉食安可尝。\n穷冬百草死，幽桂乃芬芳。且况天地间，大运自有常。\n劝君善饮食，鸾凤本高翔。"
        },
        {
            "标题": "重云李观疾赠之",
            "作者": "韩愈",
            "内容": "夭行失其度，阴气来干阳。重云闭白日，炎燠成寒凉。\n\n小人但咨怨，君子惟忧伤。饮食为减少，身体岂宁康。\n\n此志诚足贵，惧非职所当。藜羹尚如此，肉食安可尝。\n\n穷冬百草死，幽桂乃芬芳。且况天地间，大运自有常。\n\n劝君善饮食，鸾凤本高翔。"
        },
        {
            "标题": "昼月",
            "作者": "韩愈",
            "内容": "玉盌不磨著泥土，青天孔出白石补。兔入臼藏蛙缩肚，桂树枯株女闭户。\n阴为阳羞固自古，嗟汝下民或敢侮，戏嘲盗视汝目瞽。"
        },
        {
            "标题": "昼月",
            "作者": "韩愈",
            "内容": "玉碗不磨著泥土，青天孔出白石补。兔入臼藏蛙缩肚，\n\n桂树枯株女闭户。阴为阳羞固自古，嗟汝下民或敢侮，\n\n戏嘲盗视汝目瞽。"
        },
        {
            "标题": "游祝融峰",
            "作者": "韩愈",
            "内容": "祝融万丈拔地起，欲见不见轻烟里。山翁爱山不肯归，爱山醉眠山根底。\n山童寻着不敢惊，沉吟为怕山翁嗔。梦回抖擞下山去，一径萝月松风清。"
        },
        {
            "标题": "祖席前字",
            "作者": "韩愈",
            "内容": "祖席洛桥边，亲交共黯然。野晴山簇簇，霜晓菊鲜鲜。书寄相思处，杯衔欲别前。淮阳知不薄，终愿早回船。"
        },
        {
            "标题": "醉赠张秘书",
            "作者": "韩愈",
            "内容": "人皆劝我酒，我若耳不闻。今日到君家，呼酒持劝君。\n\n为此座上客，及余各能文。君诗多态度，蔼蔼春空云。\n\n东野动惊俗，天葩吐奇芬。张籍学古淡，轩鹤避鸡群。\n\n阿买不识字，颇知书八分。诗成使之写，亦足张吾军。\n\n所以欲得酒，为文俟其醺。酒味既冷冽，酒气又氛氲。\n\n性情渐浩浩，谐笑方云云。此诚得酒意，馀外徒缤纷。\n\n长安众富儿，盘馔罗膻荤。不解文字饮，惟能醉红裙。\n\n虽得一饷乐，有如聚飞蚊。今我及数子，固无莸与薰。\n\n险语破鬼胆，高词媲皇坟。至宝不雕琢，神功谢锄耘。\n\n方今向太平，元凯承华勋。吾徒幸无事，庶以穷朝曛。"
        }
    ],
    "对话内容": [
        {
            "Type": "宫廷官场对话",
            "Location": "长安宫廷",
            "Background": "韩愈正在朝堂上与宰相李德裕商讨国政，李德裕询问韩愈对当今文士的看法，韩愈表达了对文人不务正业的忧虑，期望朝廷能更加重视士人品德。",
            "Dialogue": "{\n    角色名:李德裕 \n    动作:(微微颔首，目光坚定)\n    讲话:陛下自古以来，文士之道乃为治国安邦之根基。然则，近来文人多有不务正业之风，或沉迷于华丽词藻，或追逐浮华名利，忘却了身为士人应有的责任与担当。敢问韩大人，您以为当今文士应当如何自处，才能更好地为国家效力，乃至于回归到当年那种以德为先的风范呢？\n}\n\n{\n    角色名:韩愈 \n    动作:(神情凝重，直视李德裕)\n    讲话:李相公所言极是。文人之道，实在应以报国为重，岂可贪图个人之利而忘却本心？今之士人，多数视名利如命，虽有才华，然为国殚精竭虑者几何？我常思，若欲重振士人之德，朝廷宜以品德为重，重奖那些以己之德行影响他人的人。唯有如此，方能鼓励士人向上，以德行教化为先，方可重塑我朝文人的清白与正直，切不可让浮华之名遮蔽了内心的光明。唯愿朝廷能洞悉此道，重启士人之心，方可兴国安邦，造福百姓。\n}"
        },
        {
            "Type": "诗词戏剧对话",
            "Location": "月夜竹林",
            "Background": "韩愈与好友李翱在竹林相聚，月光明媚。两人吟诵诗作，李翱赞美韩愈的《春雪》，韩愈则回应道：“春雪虽美，何如白头同醉？”",
            "Dialogue": "{\n    角色名:李翱 \n    动作:(轻笑，举杯相邀)\n    讲话:韩大人，听闻您近日作的《春雪》，实在是才情横溢，令人赞叹不已。您那“白雪却嫌春色晚”之句，真是写得极为动人，仿佛使人感受到春日的迟到与雪花的倔强，十分形象。敢问您此诗的灵感从何而来，何以能将春雪描绘得如此生动？\n}\n\n{\n    角色名:韩愈 \n    动作:(微微一笑，端起酒杯)\n    讲话:李兄所言，过奖了。其实这首《春雪》，灵感来源于我对春天的期待与对雪的思考。春天本是万物复苏、生机盎然之际，而这场迟来的雪，正如生活中的种种意外，让人感到些许无奈与惆怅。诗中所写，不仅是对春雪的描绘，更是对时间流逝的感慨。日月如梭，转瞬即逝，正如我们的人生，难免会有些许失落与遗憾。然我愿意以此诗寄托一种希望，虽有春雪滞留，但终会迎来春暖花开的日子，愿我们都能在这人生的旅途中，保持那份心中的期待与热情，继续前行。\n}"
        },
        {
            "Type": "书信交流",
            "Location": "韩愈的书房",
            "Background": "韩愈收到柳宗元的信，信中提及二人共同倡导的古文运动。韩愈在信中提到希望能在朝廷中共同推动文治，激励士人学习古文。",
            "Dialogue": "{\n    角色名:柳宗元 \n    动作:(捧信，神情凝重)\n    讲话:韩大人，近日我收到您寄来的信，信中提到我们共同倡导的古文运动，实在让我感到振奋。然而，古文运动虽已兴起，但在朝廷之中，文士们的地位与职责似乎依然不够受到重视，您认为我们该如何努力，才能在朝廷中推动这一变革呢？\n}\n\n{\n    角色名:韩愈 \n    动作:(抬眼凝视，语气坚定)\n    讲话:柳兄，您所言极是。古文运动不仅仅是写作风格上的转变，更是人心与国政之间的深刻联系。我们应以古人为镜，倡导那些有德之士，借助我们的影响力推动社会的变革。古文所承载的，不仅是语言的优雅，更是思想的深邃与智慧，唯有将古文的理念传播至朝廷，才能使士人意识到自身的责任与担当。我们需共同努力，鼓励文士们学习古文，以期将其融入到实际的治国理政之中，让古文运动真正成为治国安邦的助力。唯愿朝廷能重视士人的品德与才华，使我们的努力不致于徒劳。\n}"
        },
        {
            "Type": "家庭市井对话",
            "Location": "河阳的街头",
            "Background": "韩愈的妻子与邻居谈论韩愈的仕途，邻居夸赞韩愈的才华和名声，妻子虽感自豪，但也忧虑丈夫在官场的艰难。",
            "Dialogue": "{\n    角色名:邻居 \n    动作:(低声交谈，神情关切)\n    讲话:听闻韩公如今在朝廷中渐有声望，您家里的日子也因此好过些了吧？我常常听人夸赞他的才华与德行，真让人感到自豪。不过，听说朝廷上尔虞我诈之事也不少，您不觉得担心吗？\n}\n\n{\n    角色名:韩愈的妻子 \n    动作:(微微叹息，神情忧虑)\n    讲话:是啊，虽说韩愈如今在朝中小有名声，但我心里总是悬着一根弦。官场之事复杂，不知会有多少艰难与险阻。虽说他才华出众，却也难免遭遇嫉妒与排挤。我只希望他能安好，平安度过每一天，不被那些权势之争所累。我们家虽不富裕，但至少有一份平静的生活，这才是我所渴望的。\n}"
        },
        {
            "Type": "宫廷官场对话",
            "Location": "朝堂",
            "Background": "韩愈被任命为兵部侍郎，正在向皇帝汇报军事策略，强调对边疆的警惕与重视，皇帝对此表示赞同。",
            "Dialogue": "{\n    角色名:皇帝 \n    动作:(坐于龙椅，神情凝重)\n    讲话:韩大人，近来边疆局势复杂，我希望您能对此有所见解，作为兵部侍郎，您的职责愈发重要。您认为我们应如何应对当前的局势，以确保国家的安宁与百姓的安乐？\n}\n\n{\n    角色名:韩愈 \n    动作:(直立行礼，神情坚定)\n    讲话:陛下，臣恭谨听命。当前边疆局势不稳，臣以为应加强对边境的防守，务必提高警惕。同时，需加强对士兵的训练与编制，确保他们在关键时刻能够发挥出应有的战斗力。此外，臣建议开展与边境各民族的沟通与交流，建立良好的关系，尽量避免不必要的冲突。唯愿陛下能重视此事，确保国家的安宁与百姓的安乐。\n}"
        },
        {
            "Type": "诗词戏剧对话",
            "Location": "桃花树下",
            "Background": "韩愈与元稹一同游玩桃花林，元稹问及韩愈的诗作灵感，韩愈则指着满园花朵，感叹时光流逝与人生无常。",
            "Dialogue": "{\n    角色名:元稹 \n    动作:(微笑，举杯相邀)\n    讲话:韩大人，今夜月明如洗，您那首《春雪》真是让人心醉，不禁让我想起了往昔的岁月。您那“春色迟迟，白雪却嫌”写得真好，仿佛将我带回了那段无忧无虑的时光。您能否再为我吟诵一遍，以此庆祝这美好的夜晚？\n}\n\n{\n    角色名:韩愈 \n    动作:(轻笑，端起酒杯)\n    讲话:元兄，感谢您的夸奖。春雪之美，确实是自然赋予我们的无价之宝。今夜月色皎洁，我愿意为您再吟一遍这首诗：“新年都未有芳华，二月初惊见草芽。白雪却嫌春色晚，故穿庭树作飞花。”愿我们都能在这春日的美景中，共同铭记那些纯美的时光，期待未来的每一个日子都如这明月般清澈，心中常怀希望与欢愉。\n}"
        },
        {
            "Type": "家庭市井对话",
            "Location": "韩愈的家中",
            "Background": "韩愈的孩子们围坐在父亲身边，听他讲述古人治国理政的故事，韩愈借此教育孩子们要志存高远，做一个有用之人。",
            "Dialogue": "{\n    角色名:韩愈的孩子们 \n    动作:(围坐在韩愈身边，目光期待)\n    讲话:父亲，您能给我们讲讲古人治国的故事吗？我们想听您教导我们如何做一个有用之人。\n}\n\n{\n    角色名:韩愈 \n    动作:(微笑，抚摸孩子们的头)\n    讲话:孩子们，古人治国的智慧在于善用人才与宽容待人。以孔子为例，他以仁义为基础，倡导礼乐教化，深得人心。又如汉朝的光武帝，以德行感化百姓，平定了内乱，使国家重归安宁。你们要记住，品德是为官之本，才华是辅之以道，唯有二者结合，才能真正成就一番事业。希望你们能从小树立志向，以德为先，努力学习，将来能为国家、为百姓做出贡献。\n}"
        },
        {
            "Type": "书信交流",
            "Location": "河阳",
            "Background": "韩愈写信给好友柳宗元，表达自己对文人应承担社会责任的看法，以及对当下社会风气的担忧，信中提及希望能共创理想的文人风范。",
            "Dialogue": "{\n    角色名:柳宗元 \n    动作:(捧信，神情凝重)\n    讲话:韩大人，近日我收到您寄来的信，信中提到我们共同倡导的古文运动，实在让我感到振奋。然而，古文运动虽已兴起，但在朝廷之中，文士们的地位与职责似乎依然不够受到重视，您认为我们该如何努力，才能在朝廷中推动这一变革呢？\n}\n\n{\n    角色名:韩愈 \n    动作:(抬眼凝视，语气坚定)\n    讲话:柳兄，您所言极是。古文运动不仅仅是写作风格上的转变，更是人心与国政之间的深刻联系。我们应以古人为镜，倡导那些有德之士，借助我们的影响力推动社会的变革。古文所承载的，不仅是语言的优雅，更是思想的深邃与智慧，唯有将古文的理念传播至朝廷，才能使士人意识到自身的责任与担当。我们需共同努力，鼓励文士们学习古文，以期将其融入到实际的治国理政之中，让古文运动真正成为治国安邦的助力。唯愿朝廷能重视士人的品德与才华，使我们的努力不致于徒劳。\n}"
        },
        {
            "Type": "宫廷官场对话",
            "Location": "吏部",
            "Background": "韩愈与吏部同僚讨论科举制度的改革，提出应提高对士人的选拔标准，以确保国家能有更多的人才为国效力。",
            "Dialogue": "{\n    角色名:吏部同僚 \n    动作:(点头，神情凝重)\n    讲话:韩大人，您在朝中声望日高，关于科举制度的改革，您有什么好的建议？我们都希望能有更多的人才为国家效力。\n}\n\n{\n    角色名:韩愈 \n    动作:(目光坚定，直视同僚)\n    讲话:诸位，我认为，科举制度改革应当从提升对士人的选拔标准入手。文人才子虽多，但真正具备德行与才华之人并不多见。我们应当重视士人的道德品行，唯有德行与才华并重，方能培养出真正为国效力的人才。此外，我还建议引入更多的实用科目，如治理、军事等，确保我们所选拔的人才能在实际国政中发挥作用。希望能够通过我们的努力，使科举制度更加完善，为国家培养出更多的栋梁之才。\n}"
        },
        {
            "Type": "诗词戏剧对话",
            "Location": "京兆府",
            "Background": "韩愈在宴会上与杜甫相遇，二人对饮畅谈，杜甫 lamented the plight of common people, while 韩愈 urged for more compassion and action from those in power.",
            "Dialogue": "{\n    角色名:杜甫 \n    动作:(举杯，神情悲切)\n    讲话:韩大人，今宵月明如洗，然我不能不为那些生活在水深火热中的百姓而感到忧心。国家虽安然无恙，然民间疾苦却如影随形。您作为文人，是否能在朝廷中多为百姓发声，促使他们获得应有的安宁与福祉？\n}\n\n{\n    角色名:韩愈 \n    动作:(端起酒杯，神情坚定)\n    讲话:杜兄，您所言极是。作为一名文人，我深知我们肩负的责任，唯有为民请命，方能真正做到义不容辞。我们应当在朝廷中积极发声，推动那些能够改善民生的政策，促使朝廷重视百姓的疾苦。我愿意与您一起，共同为那些处于困境中的人们发声，愿我们的努力能使更多的百姓免于苦难，获得真正的安宁与幸福。"
        }
    ]
}