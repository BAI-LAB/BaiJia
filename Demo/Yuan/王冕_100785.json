{
    "基本信息": {
        "姓名": "王冕",
        "性别": "男",
        "出生年份": "未详",
        "死亡年份": "未详",
        "享年": "未详",
        "朝代": "元",
        "家庭区分": "未详"
    },
    "亲属关系": [],
    "其他关系": [],
    "入仕信息": [],
    "别名信息": [],
    "任职信息": [
        {
            "官职": "秘书监典吏",
            "起始年份": "1338",
            "结束年份": "未详",
            "任职方式": "正授",
            "任职地点": NaN
        }
    ],
    "地理信息": [
        {
            "地名": "通州",
            "地址类型": "籍贯(基本地址)",
            "开始年份": "未详",
            "结束年份": "未详"
        }
    ],
    "著述信息": [],
    "社会区分": [],
    "机构情况": [],
    "经历事件信息": [],
    "财富情况": [],
    "个人简介": [
        "王冕（1310年～1359年），字元章，号煮石山农，亦号食中翁、梅花屋主等，浙江省绍兴市诸暨枫桥人，元朝著名画家、诗人、篆刻家。他出身贫寒，幼年替人放牛，靠自学成才。有《竹斋集》3卷，续集2卷。一生爱好梅花，种梅、咏梅，又攻画梅。所画梅花花密枝繁，生意盎然，劲健有力，对后世影响较大。存世画迹有《南枝春早图》《墨梅图》《三君子图》等。能治印，创用花乳石刻印章，篆法绝妙。《明史》有传。 ► 王冕的诗文(689篇)"
    ],
    "诗词文章内容": [
        {
            "标题": "墨梅",
            "作者": "王冕",
            "内容": "吾家洗砚池头树，个个花开淡墨痕。不要人夸好颜色，只流清气满乾坤。(版本一)\n我家洗砚池头树，朵朵花开淡墨痕。不要人夸颜色好，只留清气满乾坤。(版本二)"
        },
        {
            "标题": "白梅",
            "作者": "王冕",
            "内容": "冰雪林中著此身，不同桃李混芳尘。忽然一夜清香发，散作乾坤万里春。"
        },
        {
            "标题": "墨萱图·其一",
            "作者": "王冕",
            "内容": "灿灿萱草花，罗生北堂下。南风吹其心，摇摇为谁吐？慈母倚门情，游子行路苦。甘旨日以疏，音问日以阻。举头望云林，愧听慧鸟语。"
        },
        {
            "标题": "墨萱图二首·其二",
            "作者": "王冕",
            "内容": "萱草生北堂，颜色鲜且好。对之有馀饮，背之那可道？人子孝顺心，岂在荣与槁？昨宵天雨霜，江空岁华老。游子未能归，感慨心如捣。"
        },
        {
            "标题": "劲草行",
            "作者": "王冕",
            "内容": "中原地古多劲草，节如箭竹花如稻。白露洒叶珠离离，十月霜风吹不到。萋萋不到王孙门，青青不盖谗佞坟。游根直下土百尺，枯荣暗抱忠臣魂。我问忠臣为何死，元是汉家不降士。白骨沉埋战血深，翠光潋滟腥风起。山南雨晴蝴蝶飞，山北雨冷麒麟悲。寸心摇摇为谁道，道旁可许愁人知？昨夜东风鸣羯鼓，髑髅起作摇头舞。寸田尺宅且勿论，金马铜驼泪如雨。"
        },
        {
            "标题": "楚汉两城",
            "作者": "王冕",
            "内容": "楚汉英雄今寂寞，两城相倚旧封疆。荒台落日酣红叶，古墓秋风老白杨。岂是有为增感慨？便令无事亦凄凉。徘徊望尽东南地，芦苇萧萧野水黄。"
        },
        {
            "标题": "冀州道中",
            "作者": "王冕",
            "内容": "我行冀州路，默想古帝都。水土或匪昔，禹贡书亦殊。城郭类村坞，雨雪苦载涂。丛薄聚冻禽，狐狸啸枯株。寒云着我巾，寒风裂我襦。盱衡一吐气，冻凌满髭须。程程望烟火，道傍少人居。小米无得买，浊醪无得酤。土房桑树根，仿佛似酒垆。徘徊问野老，可否借我厨？野老欣笑迎，近前挽我裾。热水温我手，火炕暖我躯。丁宁勿洗面，洗面破皮肤。我知老意仁，缓缓驱仆夫。窃问老何族？云是奕世儒。自从大朝来，所习亮匪初。民人籍征戍，悉为弓矢徒。纵有好儿孙，无异犬与猪。至今成老翁，不识一字书。典故无所考，礼义何所拘？论及祖父时，痛入骨髓余。我闻忽太息，执手空踌蹰。踌蹰向苍天，何时更得甦？饮泣不忍言，拂袖西南隅。"
        },
        {
            "标题": "送王克敏之安丰录事",
            "作者": "王冕",
            "内容": "丹墀对策三千字，金榜题名五色春。圣上喜迎新进士，民间应得好官人。江花绕屋厅事近，烟树连城野趣真。所愿堂堂尽忠孝，毋劳滚滚役风尘。"
        },
        {
            "标题": "苦寒作",
            "作者": "王冕",
            "内容": "昨日风寒枯木折，今日五更霜似雪。河伯泉仙惊怪言，冻杀深潭三足鳖。\n南海一平行大舆，五尺之冰千古无。珊瑚树死日色薄，老翁破冻叉僵鱼。\n凤凰不出鸲鹆语，秃鹙飞啼血如雨。驼马交驰入不毛，兜鍪不惮饥寒苦。\n豺狼夹道狐兔骄，白草万里蛮烟焦。纷纷赤子在炮炙，三士何缘争二桃。\n君不见江南古客颇痴懒，养得一双青白眼。"
        },
        {
            "标题": "画猫图",
            "作者": "王冕",
            "内容": "吾家老乌圆，斑斑异今古。抱负颇自奇，不尚威与武。坐卧青毡旁，优游度寒暑。岂无尺寸功？卫我书籍圃。去年我移家，流离不宁处。孤怀聚幽郁，睹尔心亦苦。时序忽代谢，世事无足语。花林蜂如枭，禾田鼠如虎。腥风正摇撼，利器安可举？形影自相吊，卷舒忘尔汝。尸素慎勿惭，策勋或逢怒。"
        },
        {
            "标题": "秋兴（二首）",
            "作者": "王冕",
            "内容": "万里山河一局棋，旷怀真感独伤悲。石麟夜雨生新恨，铜雀春风属旧时。雪卷流沙驮信远，天沉辽海鹤书迟。五陵年少俱零落，回首故园空梦思。¤"
        },
        {
            "标题": "素梅 五四",
            "作者": "王冕",
            "内容": "独鹤高飞雪气浓，梅烟清浅月朦胧。一声箫管归何处？人在琼楼玉宇中。"
        },
        {
            "标题": "棠梨白练图",
            "作者": "王冕",
            "内容": "芙蓉香冷箫声杳，月淡烟青楚宫晓。仙禽不语雪衣轻，相逢却恨秋风早。土花翠浅霜露濛，山梨小结丹砂红。主人醉倒不知春，梦回故苑寒云浓。"
        },
        {
            "标题": "山中杂兴二十首 其十五",
            "作者": "王冕",
            "内容": "石楼含晓色，茅屋静春晖。野水中间落，云山西面围。\n长歌樵担起，短笛钓船归。景物随时至，诗成思欲飞。"
        },
        {
            "标题": "白云歌为李紫□作",
            "作者": "王冕",
            "内容": "我歌谪仙白云歌，清风飘飘吹女萝。女萝风飞白云出，秦山楚山争嵯峨。秦楚之山青欲舞，白云不向湖山住。忘机在我读书窗，要养贞姿归太素。满山红紫光陆离，白云施施自无为。奔腾汹涌作霖雨，白云悠悠若无侣。白云在天不可呼，白云在地不可孤。卷舒变灭了无意，粲粲不受纤尘污。我与白云皆幻住，白云与我应同趣。孤飞感我庭闱情，回首青山不知处。我欲高飞洞庭船，赊月买酒邀谪仙。为君唤雪梅花天，握手一笑三千年。"
        },
        {
            "标题": "寄题梅",
            "作者": "王冕",
            "内容": "山中昨夜雪三尺，窗前梅花参差开。卧看枝上月初满，梦到江南春已回。可笑阿娇伫金屋，却怜姑射下瑶台。故人知我有清兴，携取双鱼斗酒来。"
        },
        {
            "标题": "读史",
            "作者": "王冕",
            "内容": "耿耿青灯照青史，坐看兴废眼前来。亡秦未必非胡亥，灭赵终然是郭开。三国英雄由将相，六朝人物只婴孩。商之孙子宁无论，妲己端端是祸胎。"
        },
        {
            "标题": "心远轩",
            "作者": "王冕",
            "内容": "渊明赋归去，寓意在田园。结庐杂人境，喜无车马喧。秋风菊采采，春风柳娟娟。人迹日已疏，世事日已迁。高卧北窗下，梦寐羲皇前。萧散万虑空，岂但琴无弦？上人绝遐想，所适乃自然。端居中淡寂，不在地静偏。缅怀千载风，所以名吾轩。"
        },
        {
            "标题": "偶成 其四",
            "作者": "王冕",
            "内容": "云消巫峡蜀波来，天近崆峒北斗回。人事故于今日别，梅花却胜去年开。好游不负青春约，得意那愁白发催。行旅居家无异致，开怀且覆掌中杯。"
        },
        {
            "标题": "初夏闲兴",
            "作者": "王冕",
            "内容": "支颐坐鸿蒙，隐隐窥太古。我生尚无怀，于焉事巢许？两曜如过客，万汇皆逆旅。寒去暑复来，谁宾复谁主？齐物不足论，有酒且容与。推窗看游云，山花坠红雨。"
        },
        {
            "标题": "漫兴三首 其一",
            "作者": "王冕",
            "内容": "隐几看山与世违，当门种竹亦无机。五更骤雨随风过，满眼落花如雪飞。\n每为注书消夜烛，亦常沽酒典春衣。今朝急报任公子，昨日苍苔满钓矶。"
        },
        {
            "标题": "村居（四首选二）",
            "作者": "王冕",
            "内容": "其 一英雄在何处？气概属山家。蚁布出入阵，蜂排早晚衙；野花团部伍，溪村拥旗牙。抱膝长吟罢，天边日又斜。\n其 二避世忘时势，茅庐傍小溪。灌畦晴抱瓮，接树湿封泥。乳鹿依花卧，幽禽过竹啼。新诗随处得，不用别求题。"
        },
        {
            "标题": "送杨义甫访云林子",
            "作者": "王冕",
            "内容": "公子翩翩孰与俦？云林清气逼高秋。牙签耀日书充屋，彩笔凌烟画满楼。既是有樽开北海，岂云无榻下南州？相逢一笑如知己，不必人间万户侯。"
        },
        {
            "标题": "杂吟 其二",
            "作者": "王冕",
            "内容": "出门好山色，况值风日暄。依依杨柳庄，郁郁桑柘村。行游蹊路曲，如在故林园。白烟横远屿，红花粲晴原。人生岂无情？欲语已忘言。"
        },
        {
            "标题": "送汪用衡北上",
            "作者": "王冕",
            "内容": "去年送客西湖路，芳草落花春已暮。今年送客浦阳江，六月秋风吹柳树。\n年年送客为赋诗，赋诗每以功名期。玉堂金马等閒去，朱衣紫绶笑取之。\n归来高卧良自鄙，此语云云成戏耳。相如不是轻薄儿，马周终非穷途士。\n古人穷达各有守，今人枵然何所有？百宝妆腰逞豪俊，千金买马誇疾走。\n春风笑看陌上花，夜月醉眠蛾眉家。平生事业止于此，旁人为尔何咨嗟？\n汪君汪君拔其萃，读书论道真我辈。江山万里在胸中，洗却人间约绮态。\n此行必夺锦袍归，腕头更佩金垒垒。若问今朝作诗者，竹冠草衣盘礴裸。\n商歌饭牛松下坐。"
        },
        {
            "标题": "黄牛山 其一",
            "作者": "王冕",
            "内容": "断桥分野色，曲径入柴门。五柳低藏屋，三家自作村。\n人情同下里，风俗异东屯。我老无生计，耕耘教子孙。"
        },
        {
            "标题": "满目青山轩",
            "作者": "王冕",
            "内容": "满目青山似画图，道人于此即安居。不知世上功名好，但觉门前车马疏。风月四时同笑傲，乾坤千古一蘧庐。我生亦有林泉癖，欲老衡茅愧不如。"
        },
        {
            "标题": "梅花",
            "作者": "王冕",
            "内容": "三月东风吹雪消，湖南山色翠如浇。一声羌管无人见，无数梅花落野桥。"
        },
        {
            "标题": "己丑二月三日大风雨雪 其一",
            "作者": "王冕",
            "内容": "狂风推云若山倒，积雪满路行人稀。大家得意频唤酒，老子畏寒愁解衣。梅花出竹似索笑，沙鸥见我能忘机。却思前载燕山北，骑马踏冰看打围。"
        },
        {
            "标题": "重过戴氏居三首 其二",
            "作者": "王冕",
            "内容": "矮篱编绿槿，小径入青桑。屋绕河流润，门开竹色凉。\n课儿书满架，留客酒盈觞。西沼芙蓉美，南薰䆉稏香。"
        },
        {
            "标题": "新店道中 其二",
            "作者": "王冕",
            "内容": "即看白雁向南飞，又见黄花落短篱。河道便风容易上，客程过匣信难期。新霜飒飒吹杨柳，野老离离和竹枝。欲饮一樽难强进，且留清兴漫题诗。"
        },
        {
            "标题": "痛哭行",
            "作者": "王冕",
            "内容": "雨淋日炙四海穷，经纶可是真英雄。岐丰禾黍泣寒露，咸阳草木来悲风。\n京邦大官饫酒肉，村落饥民无粒粟。东鲁儒生徒步归，南州野老吞声哭。\n纷纷红紫已乱朱，古时妾妇今丈夫。有耳何曾听《韶》、《武》，有舌不喜论诗书。\n昨夜虚雷搥布鼓，中天月破无人补。休说城南有韦杜，白璧黄金天尺五。"
        },
        {
            "标题": "宣和殿画驴图",
            "作者": "王冕",
            "内容": "海波激撞日月动，琼楼玉宇红云拥。忠良不顾社稷摇，圣明忘却山河重。\n太平将军倦戍边，春风四海且上元。宣和殿上如市廛，黔驴直到君王前。\n黔驴之技止于是，君王用意徒为尔。转头朔漠边尘围，騕袅骅骝尽羞死。\n寒冰朔雪徒步趋，当时客梦知何如？二百年后看图画，令人感恻长嗟吁。"
        },
        {
            "标题": "结交行送武之文",
            "作者": "王冕",
            "内容": "江南野人毛发古，骑牛读书无一侣。白眼遥看泰华云，赤脚冷濯沧浪雨。\n长安小儿不足数，论文忽有东平武。武君胸中气峥嵘，呼吸云梦吞沧溟。\n笔底春秋决王伯，坐探今古无馀情。青青扬舟渡淮海，江山秀色遥相待。\n雄文卷尽九江碧，新诗写出庐山翠。西南五老青未了，倏忽骑云过蓬岛。\n脱略不作公子行，随我骑行踏芳草。人怪我颜何丑老，自觉无人可同调。\n梅花明月柳花云，独对青山发长啸。武君过我笑我痴，话言时复投其机。\n柴床卧听夜雨落，草窗坐看秋萤飞。凄凉饮尽客中味，君知我知谁复知。\n今年丙子旱太苦，江南万里皆焦土。老羸饿死壮者逃，硕鼠欺人暴如虎。\n武君平生多抱负，对此如何可轻举？武君武君善调护，慎勿轻身学巢许。\n秋风昨日吹大荒，草木黄落雁南翔。浩然归兴不可降，严君五马一马黄。\n大兄亦受七品郎，况是迁官归故乡。可知闾里生辉光，我穷衣袖露两肘。\n回视囊蓖无一有，送君不劝阳关酒。长歌但折江上柳，丈夫有志当自持。\n不须重此生别离，泪不为此生别滋。天南天北同襟期，明年平原芳草绿。\n试弓好射衔花鹿，有怀若问山阴竹，中天亦有南飞鹄。"
        },
        {
            "标题": "凤凰台",
            "作者": "王冕",
            "内容": "生长当盛世，无家足遨游。行登凤凰台，纵目万景收。\n山川尚形胜，故迹殊可求。环滁起西南，三峰翠相缪。\n落日淡天阙，红尘障层楼。盈盈佳丽地，每每风雨愁。\n我老无所为，怀古心悠悠。俯仰四十帝，盘礴三百秋。\n于今竟何如？草树迷荒丘。惟有大江水，不改今古流。\n徘徊发长谣，感慨追前修。谪仙既已矣，少陵安可留？\n粲粲石上诗，凛凛霜气浮。书生往来频，抵用多唱酬。\n且沽数斗酒，醉倒归来休。"
        },
        {
            "标题": "吴姬曲六首 其一",
            "作者": "王冕",
            "内容": "吴姬美，远山澹澹横秋水。玉纤软转绾青丝，金凤攒花摇翠尾。\n隔云移步不动声，骑马郎君欲飞起。欲飞起，楼上游人闹如市。"
        },
        {
            "标题": "吴姬曲六首 其二",
            "作者": "王冕",
            "内容": "吴姬来，香风未动游尘开。勾玉迟迟锦云重，百花掩媚春徘徊。\n王孙公子金无限，为君一笑成飞埃。成飞埃，珊瑚顷刻生莓苔。"
        },
        {
            "标题": "花驴儿",
            "作者": "王冕",
            "内容": "花驴儿，渡江踏遍江南土。正值江南无马时，驴儿得志雄威武，况是能解花门语。\n江南淫雨二百日，洪涛巨浪掀天舞。麻麦烂死秧苗无，百姓吞声苦饥苦，驴儿啖粟恬故故。\n江南子弟不晓事，掷金驰逐争先睹。誇渠省得人语言，纵使能言亦何补？\n花驴儿，乃奇遇。昨朝方上评事厅，今日又登丞相府，哮吼纵横谁敢侮？\n老夫平生不信怪，见此怪事欲呕吐。归来十日不食饭，扼腕攒眉泪如雨。"
        },
        {
            "标题": "寄张贞居",
            "作者": "王冕",
            "内容": "句曲山人毛发古，苍精龙佩羽衣轻。道高不授中黄秩，天下皆传外史名。石菌云融丹气拥，玉壶春艳紫霞生。楼居又近林和靖，约我寻梅取次行。"
        },
        {
            "标题": "秋夜雨",
            "作者": "王冕",
            "内容": "秋夜雨，秋夜雨。马悲草死桑乾路，雁啼木落潇湘浦。\n声声唤起故乡情，历历似与幽人语。初来未信鬼啾唧，坐久忽觉神凄楚。\n一时感慨壮心轻，百斛蒲萄为谁举？山林岂无豪放士，江湖亦有饥寒旅。\n凝愁拥鼻不成眠，檠孤燄短寒花吐。秋夜雨，秋夜雨。\n今来古往愁无数，谪仙倦作夜郎行。杜陵苦为茅屋赋，只今村落屋已无。\n岂但屋漏无乾处，凋馀老稚匍匐走。哭声不出泪如注，谁人知有此情苦？\n秋夜雨，秋夜雨。赤县神州皆斥卤，长蛇封豕恣纵横。\n麟凤龟龙失其所，耕夫钓叟意何如？梦入江南毛发竖，余生听惯本无事，今乃云何惨情绪。\n排门四望云墨黑，纵有空言亦何补。秋夜雨，秋夜雨，何时住？\n我愿扫开万里云，日月光明天尺五。"
        },
        {
            "标题": "村田乐祭社图",
            "作者": "王冕",
            "内容": "春风吹晴杏花雨，东村西村鸣社鼓。长旂翩翩导前路，乐舞于于成队伍。\n冠带郎君颜貌古，插竹簪花相媚妩。可是平生惯尘土，不学时人觑面目。\n髦髦童儿亦覶缕，骑牛老儿妄伛偻。桑柘影斜山日暮，醉饱归来同笑语。\n田家之乐乐如许，正是太平无事处。孰知异世多官府，村乐荒凉无此举。\n大家役役如征戍，小家戚戚驱儿女。白日康庄猰㺄多，黔黎尽作逃亡户。\n云林丛社能识取，抚绥宁信巅崖苦。按图阅景自凄楚，谁是龚黄谁卓鲁？"
        },
        {
            "标题": "送黄叔源之甘肃州尹",
            "作者": "王冕",
            "内容": "江风飘飘杨柳青，江烟漠漠花冥冥。春光潋滟动笙乐，泼酷弄影蒲萄倾。\n客路迢迢平不颇，应有儿童迎五马。文章太守今几人？风流未有如今者。\n中原地古风俗淳，君侯抚牧仁化新。黄堂无讼白日静，甘棠有阴芳草春。\n君侯考绩鬓未改，虎竹铜符转光彩。功成早向江南来，江南有人遥相待。"
        },
        {
            "标题": "兰亭",
            "作者": "王冕",
            "内容": "东晋风流安在哉，烟岚漠漠山崔嵬。衰兰无苗土花盛，长松落雪孤猿哀。\n满地红阳似无主，春风不独黄鹂语。\n当时诸子已寂寥，真本《兰亭》在何许？攲檐老树缘女萝，崩崖断壁青相磨。\n旧时觞咏行乐地，今朝鱼鼓瞿昙家。荒林昼静响啄木，流水潺潺绕山曲。\n游人不来芳草多，习习馀风度空谷。去年载酒诵古诗，今年拄杖读古碑。\n年年慷慨入清梦，何事俯仰成伤悲。故人不见天地老，千古溪山为谁好？\n空亭回首独凄凉，山月无痕修竹少。"
        },
        {
            "标题": "息斋双竹图",
            "作者": "王冕",
            "内容": "李侯画竹真是竹，气韵不下湖州牧。墨波翻倒徂徕山，笔锋移出筼筜谷。\n千竿万竿清影远，百丈十丈意自足。就中分取一两枝，别是山阴潇洒族。\n疏梢飒飒凤尾颤，修干隐隐虬龙伏。凭轩忽若秋风来，坐使旁人脱尘俗。\n我生爱竹太僻酷，十载狂歌问淇澳。归来不得翠琅玕，听雨冷眠溪上绿。\n而今已断那时想，见景何曾动心目。便欲为君真致之，相对空窗慰幽独。"
        },
        {
            "标题": "对菊",
            "作者": "王冕",
            "内容": "世路多诘屈，吾行已悠悠。陶公归去来，此志良可求。\n开怀对黄花，万事一笑休。得酒漫斟酌，更为斜阳留。\n人生适意耳，何用从远游？五湖有閒棹，三峡无安流。\n所以旷达士，不为贫贱忧。纷纷刀锥辈，琐稍非我俦。"
        },
        {
            "标题": "关河雪霁图为金陵王与道题",
            "作者": "王冕",
            "内容": "飞沙羃人风堕帻，老夫倦作关河客。归来松下结草庐，卧听寒流雪山白。\n悠悠如此四十年，世情脱略忘间关。今晨见画忽自省，平地咫尺行山川。\n鸟道连云出天险，玉树琼林光闪闪。阴崖绝壑望欲迷，冰花历落风悽惨。\n枯槎侧倒银河开，三巴春色随人来。渔翁舟子相笑语，不觉已过洪涛堆。\n溪回浦溆石齿齿，溪上人家成草市。长林大谷猿鸟稀，小步蹇驴如冻蚁。\n西望太白日色寒，青天削出蛾眉山。人生适意随所寓，底须历涉穷跻攀。\n明朝揽镜成白首，春色又归江上柳。何如高堂挂此图，浩歌且醉金陵酒。"
        },
        {
            "标题": "柯博士画竹",
            "作者": "王冕",
            "内容": "湖州老丈久已矣，近来墨竹誇二李。纷纷后学争夺真，画竹岂能知竹意。\n奎章学士丹丘生，力能与丈相抗衡。长缣大楮纵挥扫，高堂六月惊秋声。\n人传学士手有竹，我知学士琅玕腹。去年长歌下溪谷，见我忘形笑淇澳。\n我为爱竹足不閒，十年走遍江南山。今日披图见新画，乃知爱竹亦如我。\n何当置我于其下，竹冠草衣相对坐，坐啸清风过长夏。"
        },
        {
            "标题": "梅花三首 其一",
            "作者": "王冕",
            "内容": "肯同凡卉争妍？自与高人索笑。他年鼎鼐调和，不改山林节操。"
        },
        {
            "标题": "题画梅二首 其二",
            "作者": "王冕",
            "内容": "君不见汉家功臣上麒麟，气貌岂是寻常人。又不见唐家诸将图凌烟，长剑大羽联貂蝉。\n龙章终匪尘俗状，虎头乃是封侯相。我生山野无能为，学剑学书空放荡。\n老来晦迹岩穴居，梦寐未形安可模。昨日冷飙动髭须，拄杖下山闻鹧鸪。\n乌巾半岸衣露肘，忘机忽落丹青手。器识可同莘野夫，孤高差儗磻溪叟。\n山翁野老争道真，松篁节操梅精神。吟风笑月意自在，只欠鹿豕来相亲。\n江北江南竞传写，祝君叹其才尽下。我来对面不识我，何者是真何者假。\n祝君放笔一大笑，不须揽镜亦自小。相携且买数斗酒，坐对青山恣倾倒。\n明朝酒醒呼鹤归，白云满地芝草肥。玉箫吹来雨霏霏，琪花乱飐春风衣。\n祝君许我老更奇，我老自觉头垂丝。时与不时何以为，时与不时何以为，赠君白雪梅花枝。"
        },
        {
            "标题": "盘车图",
            "作者": "王冕",
            "内容": "忆昔常过居庸关，关中流水声潺潺。雪花飞寒大如席，白色粲烂西南山。\n山家野店隐烟雾，水榭云楼有幽趣。汉家封侯已消磨，秦时长城作行路。\n天险不设南北通，风俗一混归鸿蒙。今人不解古时事，使我感慨心忡忡。\n滦水城头无苜蓿，马驴尽食江南粟。八月九月朔风高，更有饥鹰啄人肉。\n太平时节无烽尘，金舆玉辇从时巡。关南关北草色新，四海贡赋来相亲。\n大车连属小车侣，雪地冰天无险阻。玉帛谷粟取不穷，诛求那信人民苦。\n书生潦倒家无储，凄凉忽见盘车图。侧身怅望长嗟吁，天子亦念东南隅。"
        },
        {
            "标题": "建康层楼",
            "作者": "王冕",
            "内容": "层楼危构出层霄，把酒登临客恨饶。草色不羞吴地短，雁声空落楚天遥。江山如画知豪杰，风月无私慰寂寥。六代繁华在何处？败红残绿野萧萧。"
        },
        {
            "标题": "题墨梅送宋太守之山东运使",
            "作者": "王冕",
            "内容": "大唐丞相宋广平，文章事业昭汗青。心肠耿耿磨铁石，赋梅赋得梅花情。\n嗟哉梅花太清苦，不与杏桃同媚妩。空山岁晚人迹稀，纵有清香为谁吐？\n蓬莱太守丞相孙，爱梅亦与梅与邻。冰雪满怀不染尘，坐令阴谷回阳春。\n罗浮山远云水隔，玛瑙玻璃霜月白。南枝潇洒北枝清，野草閒花惊德色。\n蓬莱太守诗梦回，霜华点点飞瑶台。玉堂早报消息好，天子又唤调盐梅。"
        },
        {
            "标题": "送李德仁归济南乡试二首 其二",
            "作者": "王冕",
            "内容": "江上有古柳，摇扬丝依依。容光照青眼，薄妒红楼眉。\n玩之益何喜？攀之益何悲？于今赠君去，愿染春风衣。"
        },
        {
            "标题": "雪麓渔舟图",
            "作者": "王冕",
            "内容": "大山小山无寸青，长江万里如月明。楚天不尽鸟飞绝，老树欲动风无声。\n何人方舟顺流下，草衣箬笠俱潇洒。篷底有儿能读书，不是寻常钓鱼者。\n玄真子，陶朱翁，避世逃名俱已矣，后来空自谈高风。\n我视功名等尘垢，何似忘言付杯酒。武陵岂必皆神仙，桃花流水人间有。"
        },
        {
            "标题": "对月",
            "作者": "王冕",
            "内容": "己卯八月十五夜，天地万里无云烟。明月忽自海底出，皎如玉鉴当空悬。\n清辉潋滟破幽溟，山河倒浸无馀景。丹桂香消白兔愁，玉宇琼楼不禁冷。\n南箕北斗潜光华，江汉无声流素波。老夫于此兴不浅，有月无酒将奈何？\n天上谁观羽衣舞，人间那得清虚府？世情乖异每变更，月色何尝有今古？\n秋风飘飘度箜篌，东家西家登大楼。相期玩赏醉终夕，岂知别有穷途愁？\n回首天涯故人少，白露凄凄下庭草。欲持此意问嫦娥，孤雁一声关塞晓。"
        },
        {
            "标题": "樊笼雀",
            "作者": "王冕",
            "内容": "野雀不向山林宿，如何却傍人家屋？山林怕遭罗网围，人家又恐人驱逐。\n饮啄频惊殊不足，辛苦营巢随养育。昨日雨狂风拔木，人家屋倒巢亦覆。\n雄悲雌泣无所施，堕地最苦黄口儿。黄口羽湿不会飞，啾啾草底啼渴饥。\n雄雌啄哺稍觉长，无故又被樊笼羁。雄雌劬劬绕笼飞，啄哺不异居巢时，但恨不得身相依。\n我感此情子细推，人之与物初无违。安得开笼而纵之？\n山林朝市俱无疑。"
        },
        {
            "标题": "悼达兼善平章",
            "作者": "王冕",
            "内容": "出师未捷身先死，忠义如公更不多。岂直文章惊宇宙？尚余威武振山河。中原正想刘安世，南海空思马伏波。老我未能操史笔，怀思时复动哀歌。"
        },
        {
            "标题": "句",
            "作者": "王冕",
            "内容": "生前不系黄金带，身后空馀白玉簪。白石皆成佛，苍头半是僧。"
        },
        {
            "标题": "济川阻雪九月二十七日客况 其二",
            "作者": "王冕",
            "内容": "济州城南寒雪飞，济州城北冻成围。客情自古不称意，世事于今转觉非。白马少年频唤酒，黑纱老妇泣无衣。逢邮不寄江南信，却上高楼望雁归。"
        },
        {
            "标题": "次韵",
            "作者": "王冕",
            "内容": "林宗出去满巾雨，苏老归来两屐泥。怀古令人时默默，感时于我独栖栖。春风水竹连公馆，落日烟华绕相堤。景物纷纷底须论，首阳高义只夷齐。"
        },
        {
            "标题": "赠蒋清隐",
            "作者": "王冕",
            "内容": "门外好山千万重，翠涛百顷罗云松。细水幽回杂花远，三径修竹来秋风。\n灵籁泠泠动清操，世外红尘飞不到。白月流光抱石台，高人潇爽长吟啸。\n起居閒閒趣有馀，看山看水还看书。木瓢满酌示真率，不知轩冕为何如？\n太华终南青未了，北山移文为谁道？君不见孤竹夷齐久寂寥，首阳薇蕨今荒草。"
        },
        {
            "标题": "有感",
            "作者": "王冕",
            "内容": "春风花开洛阳县，此处与子初相见。乱离相去五十秋，我鬓星星子皱面。\n莫言今日重凄凉，且说当年与华宴。细腰皓齿供奉欢，金鼎玉盘羞美馔。\n尊前贵客觅大书，左右从官催进绢。一时豪放无检束，人立下风争健羡。\n而今此兴竟萧条，但长见江净如练。寒烟蓑草蓬莱宫，冷月凄风广寒殿。\n唤鹰羌郎声似雷，骑马小儿眼如电。总造无知痴呆子，也逞虚威拈弓箭。\n老儒有识何以为？空指云山论文献。君不闻一从赵高作丞相，吾道凋零如袜线。"
        },
        {
            "标题": "送无咎游金陵兼简丁仲容隐居",
            "作者": "王冕",
            "内容": "长松撼空风怒号，门前大水推断桥。山中坐雨六十日，不知野草如人高。\n今晨出门天气好，眨眼忽惊春事老。杨花散作雪满溪，送客俄然动怀抱。\n金陵六朝古帝都，古时风景今何如？珊瑚无根土花碧，露团玉树生流珠。\n江山无人隔尘土，丹凤不来孤燕语。上人脱洒无滞留，底用登临重怀古。\n世人往往乘险机，老我白发无能为。道甫问讯丁令威，有鸟有鸟何时归？"
        },
        {
            "标题": "柯博士竹图",
            "作者": "王冕",
            "内容": "先生元是丹丘仙，迎风一笑春翩翩。琅玕满腹造化足，须臾笔底开渭川。\n我家只在山阴曲，修竹森森照溪绿。只今榛莽暗荒烟，梦想清风到茅屋。\n今朝看画心茫茫，坐久忽觉生清凉。夜深明月入高堂，吹箫唤来双凤凰。"
        },
        {
            "标题": "梅花四首 其四",
            "作者": "王冕",
            "内容": "昔年曾踏西湖路，巢居阁上春无数。雪晴月白最精神，玛瑙坡前第三树。\n虬枝屈铁交碧苔，疏花暖迸珍珠胎。初疑群仙下寥廓，琼珰玉佩行瑶台。\n又疑幽人在空谷，满面清霜鬓华绿。迎风冷笑桃杏花，红紫纷纷太粗俗。\n今年来看秦淮水，路隔西湖一千里。草堂上是白云窝，夜半松风唤予起。\n青山隔世无游尘，云根粉壁光如银。长啸一声月入户，孤山处士来相亲。\n江南梅花自有主，休问当年何水部。山僧对我默无语，柏子无风堕青雨。"
        },
        {
            "标题": "送吴瑞卿归武昌",
            "作者": "王冕",
            "内容": "古越古为山水府，篁竹菁菁无啸聚。耕田凿井各有为，文物衣冠比邹鲁。\n玄风已散茫茫然，几回沧海成桑田。眼前飞走杂枭獍，草木憔悴愁无天。\n君来推谳洗烦毒，画帘不动风肃肃。荆花脱洒春攸扬，一奁清透湖天绿。\n赤子欣欣行大道，拍手争歌君政好。明月冷浸甘棠阴，光风碧长圜扉草。\n三载考绩鹰脱韝，解鞍出买江上舟。黄童白叟不可留，山风惨淡江风愁。\n十里长亭正花柳，绿波翻动蒲萄酒。玉笙吹切蓬莱云，西去青山如马走。\n知君住处好神仙，洞庭赤壁浮紫烟。武昌樊口最幽绝，东坡曾为留五年。\n君今归去荣画锦，水色山光缘席枕。我亦欲写岩壑图，挂君高堂对君饮。"
        },
        {
            "标题": "吴姬曲六首 其五",
            "作者": "王冕",
            "内容": "吴姬醉，对面接花作娇态。腰柔颈软未成眠，斜倚东风说憔悴。\n坐中狂客不胜情，笑拍香肩呼小妹。呼小妹，明日园林树如盖。"
        },
        {
            "标题": "杂吟三首 其一",
            "作者": "王冕",
            "内容": "前日出东郭，寒冻未解围。今朝开北牖，青草已满池。\n飞飞群鸟欢，老木长嫩枝。驰书报幽人，难得此良时。\n休负头上巾，有酒且自持。"
        },
        {
            "标题": "赵千里夜潮图",
            "作者": "王冕",
            "内容": "去年夜度西陵关，待渡兀立江上滩。滩头潮来倒雪屋，海面月出行金盘。\n冰花著人如撒霰，过耳斜风快如箭。叫霜鸿雁零乱飞，正似今年画中见。\n寒烟漠漠天冥冥，展玩陡觉心神清。便欲吹箫骑大鲸，去看海上三山青。"
        },
        {
            "标题": "送李德仁归济南乡试二首 其一",
            "作者": "王冕",
            "内容": "岩前有古桂，鳞甲森苍苍。吹凉洗绿烟，永延清夜光。\n郤林既已荣，燕山亦已芳。于今赠君去，愿挹秋天香。"
        },
        {
            "标题": "感怀十首 其三",
            "作者": "王冕",
            "内容": "写字不适俗，读书难疗饥。蘧蘧尘网中，遑遑欲可之？\n仁风霜原隰，草树发幽姿。群动正翕集，游云未来归。\n怀哉鹤上人，徘徊感良时。无以慰蹇劣，樽酒聊自怡。"
        },
        {
            "标题": "素梅五十八首 其三十四",
            "作者": "王冕",
            "内容": "铁石心肠冰雪颜，逢时亦有好花看。玉堂可有青毡旧？不畏风霜入骨寒。"
        },
        {
            "标题": "墨梅",
            "作者": "王冕",
            "内容": "我家洗研池边树，朵朵花开澹墨痕。不要人誇好颜色，只留清气满乾坤。"
        },
        {
            "标题": "应教题梅",
            "作者": "王冕",
            "内容": "猎猎西风吹倒人，乾坤无处不生尘。胡儿冻死长城下，始信江南别有春。"
        },
        {
            "标题": "初夏閒兴",
            "作者": "王冕",
            "内容": "支颐坐鸿蒙，隐隐窥太古。我生尚无怀，于焉事巢许？\n两曜如过客，万汇皆逆旅。寒去暑复来，谁宾复谁主？\n齐物不足论，有酒且容与。推窗看游云，山花坠红雨。"
        },
        {
            "标题": "秋怀十二首 其九",
            "作者": "王冕",
            "内容": "青松生崇冈，土浅松低徊。顾兹岁寒质，岂匪梁栋材？\n无奈牛羊牧，鄙贱蒿与莱。惟有溪上风，清声寄余哀。"
        },
        {
            "标题": "红梅十九首 其十九",
            "作者": "王冕",
            "内容": "烂醉西湖处士家，酒痕吹上水边花。东风蛱蝶迷香梦，一树珊瑚月影斜。"
        },
        {
            "标题": "应教题梅",
            "作者": "王冕",
            "内容": "剌剌北风吹倒人，乾坤无处不沙尘。胡儿冻死长城下，谁信江南别有春。"
        },
        {
            "标题": "红梅 其十一",
            "作者": "王冕",
            "内容": "湖上春何在，罗浮梦已空。清香入书屋，不是杏花风。"
        },
        {
            "标题": "题画飞白竹",
            "作者": "王冕",
            "内容": "潇洒三君子，是伊亲弟兄。所期持大节，莫负岁寒盟。"
        },
        {
            "标题": "感怀十首 其九",
            "作者": "王冕",
            "内容": "志士惜白日，愁多感夜长。夜长固无奈，况复重凄凉。\n昔我同心友，漂流在他乡。他乡各异俗，所习谅非常。\n道路阻且远，无由吐中肠。俯闻流水声，仰叹明月光。\n振衣风泠泠，矫首天茫茫。"
        },
        {
            "标题": "秋怀十二首 其二",
            "作者": "王冕",
            "内容": "明月下西窗，窥我席东枕。枕中梦忽破，俄然转凄凛。\n美人天一方，相见犹拾沈。何时引金罍？开怀笑歌饮。"
        },
        {
            "标题": "红梅十九首 其十八",
            "作者": "王冕",
            "内容": "玉骨清臞怯素妆，春风一醉九霞觞。绿房午夜娇云暖，不梦梨花梦海棠。"
        },
        {
            "标题": "感怀十首 其一",
            "作者": "王冕",
            "内容": "太极本一气，胡为两仪分？生生立名字，万汇遂纭纭。\n洪荒不足征，至精亦已沦。蓩莸茂佳景，葱茜争葐蒀。\n葐蒀漫渚泽，蒙茏冒兰荪。菲菲白日晚，飒飒秋霜繁。\n华滋竟萧条，芳情欲何言？"
        },
        {
            "标题": "素梅五十八首 其四十六",
            "作者": "王冕",
            "内容": "閒花野草斗青红，一著冰霜扫地空。惟有老梅标致别，岁寒时节自春风。"
        },
        {
            "标题": "梅花十五首 其九",
            "作者": "王冕",
            "内容": "冷艳凝轻露，清香度晚风。如何冰玉质，却学小桃红？"
        },
        {
            "标题": "素",
            "作者": "王冕",
            "内容": "断云流水孤山路，看得春风几树花。骑马归来城郭是，月明箫管起谁家？"
        },
        {
            "标题": "素梅五十八首 其十五",
            "作者": "王冕",
            "内容": "罗浮山下雪三尺，白玉堂前春几分。岁晏归来诗思好，东风吹散一溪云。"
        },
        {
            "标题": "素梅五十八首 其四十二",
            "作者": "王冕",
            "内容": "仙子归来夜未央，瑞香风动翠罗裳。月明无处韬清影，箫管迎春上玉堂。"
        },
        {
            "标题": "墨梅四首 其二",
            "作者": "王冕",
            "内容": "面皮如铁惯风霜，焉肯托根桃李场？转首江南春似海，一声箫管月苍苍。"
        },
        {
            "标题": "素梅五十八首 其十四",
            "作者": "王冕",
            "内容": "朔风吹冷过山城，巾子峰头雪未晴。十载西湖閒客梦，夜来山月最分明。"
        },
        {
            "标题": "秋怀十二首 其一",
            "作者": "王冕",
            "内容": "悲风度古木，吹我屋上茅。茅去屋见底，风声尚萧萧。\n人心一何苦，人情一何骄。却将眼下泪，散作炎上膏。"
        },
        {
            "标题": "鸲鹆谣",
            "作者": "王冕",
            "内容": "鸲鹆入树腹，雎鸠乱关关。妖氛扇幽邃，幻惑成至欢。\n漫漫恣宵旰，终永期无患。凄雨苦何其，余花惨无颜。\n风俗陡衰毁，教化委荆菅。君子致远虑，隐忧增忾叹。"
        },
        {
            "标题": "素梅五十八首 其三十九",
            "作者": "王冕",
            "内容": "瘦铁一枝横照水，疏花点点耐清寒。雪晴月白孤山下，几度清香拄杖看。"
        },
        {
            "标题": "素梅五十八首 其八",
            "作者": "王冕",
            "内容": "铁石心肠满面霜，岁寒吾计未全荒。相逢休问春何处，定是调羹到玉堂。"
        },
        {
            "标题": "素梅五十八首 其三十一",
            "作者": "王冕",
            "内容": "玛瑙坡前春未来，几番空棹酒船回。西湖今日清如许，一树梅花压水开。"
        },
        {
            "标题": "素梅五十八首 其三十三",
            "作者": "王冕",
            "内容": "此心如铁蕴阳和，不得春风也自花。何自高人爱潇洒？夜深踏雪到山家。"
        },
        {
            "标题": "感怀十首 其四",
            "作者": "王冕",
            "内容": "傍溪种篁竹，十年望成林。不图列货殖，愿布九夏阴。\n变化期为至，枝叶渐萧森。忽值桑田移，根苗竟沈沈。\n炙筠无事书，断节少赏音。东里已寂寞，空持岁寒心。"
        },
        {
            "标题": "梅花十五首 其六",
            "作者": "王冕",
            "内容": "老干渍清霜，寒梢挂新月。徐徐暗香来，可是春机泄？"
        },
        {
            "标题": "李侯二首 其二",
            "作者": "王冕",
            "内容": "李君潇洒姿，沦落在羁旅。相见无长言，潸然泪如雨。\n一身顾何为？七丧未能举。江山隔中州，遥遥望乡土。\n岂以途路艰？所值时节迕。乌鸟有私情，而人复何处？\n行行望苍天，那知此情苦。郭范久不作，此义孰为补？"
        },
        {
            "标题": "安分",
            "作者": "王冕",
            "内容": "小径入柴屝，茅芦隐翠微。土硗黄独瘦，溪暖白鱼肥。夜照明膏竹，朝餐净露薇。人生安分已，何必论雄飞？"
        },
        {
            "标题": "索笋长句寄傅隐君",
            "作者": "王冕",
            "内容": "春风吹起石底云，丰隆唤出苍龙孙。古苔初破土膏滑，露华净洗龟筒痕。先生爱笋如爱玉，冷笑人间饫膏肉。我生无家怀此君，十年未解求一束。先生卜筑江之干，轩窗萧洒鸣风湍。玉麈不挥秋飒飒，翠佩欲动声珊珊。高歌不觉凛毛发，坐令异境生清寒。便欲契青奴，谢彼苜蓿盘。先生若肯慰我之大嚼，我亦为之披腹呈琅轩。"
        },
        {
            "标题": "秋夜雨·秋夜雨",
            "作者": "王冕",
            "内容": "秋夜雨，秋夜雨。马悲草死桑乾路，雁啼木落潇湘浦。声声唤起故乡情，历历似与幽人语。初来未信鬼啾唧，坐久忽觉神凄楚。一时感慨壮心轻，百斛蒲萄为谁举？山林岂无豪放士？江湖亦有饥寒旅。凝愁拥鼻不成眠，檠孤焰短寒花吐。秋夜雨，秋夜雨，今来古往愁无数。谪仙倦作夜郎行，杜陵苦为茅屋赋。只今村落屋已无，岂但屋漏无干处？凋余老稚匍匐走，哭声不出泪如注。谁人知有此情苦？秋夜雨，秋夜雨，赤县神州皆斥卤。长蛇封豕恣纵横，麟凤龟龙失其所。耕夫钓叟意何如？梦入江山毛发竖。余生听惯本无事，今乃云胡惨情绪。排门四望云墨黑，纵有空言亦何补？秋夜雨，秋夜雨，何时住？我愿扫开万里鱼，日月光明天尺五。"
        },
        {
            "标题": "白马湖",
            "作者": "王冕",
            "内容": "十八里河船不行，江头日日问潮生。未同待诏沈金马，却异看花在锦城。\n万里春风归思好，四更寒雨客灯明。故人湖海襟怀古，能话旧时鸥鹭盟。"
        },
        {
            "标题": "悲苦行",
            "作者": "王冕",
            "内容": "悲风吹茅堕空屋，老乌号鸣屋上木。谁家男子从远征，父母妻孥相送哭。哭声呜咽已别离，道傍复对行人悲。去者一心事，归者百感随。前年鬻大女，去年卖小儿。皆因官税迫，非以饥所为。布衣磨尽草衣折，一冬幸喜无霜雪。今年老小不成群，赋税未知何所出。昨夜忽惊雷破山，比来暴雨如飞湍。此时江南正六月，酸风入骨生苦寒。东村西村无火色，凝云着地如墨黑。瞆翁瞽妪相唤忙，屋漏床床眠不得。开门不敢大声语，门外磨牙多猛虎。自来住此十世余，古老未尝罹此苦。我感此情重叹吁，不觉泪下沾裳裾。安得壮士挽天河，一洗烦郁清九区，坐令尔辈皆安居。"
        },
        {
            "标题": "悲苦行",
            "作者": "王冕",
            "内容": "悲风吹沙堕空屋，老乌号鸣屋上木。谁家男子从远征？父母妻孥相送哭。哭声呜咽已别离，道旁复对行人悲。去者一心事，悲者百感随。前年鬻大女，去年卖小儿。皆因官税迫，非以饥所为。布衣磨尽草衣折，一冬幸喜无霜雪。今年老小不成群，赋税未知何所出。昨夜忽惊雷破山，北来暴雨如飞湍。此时江南正六月，酸风入骨生苦寒。东村西村无火色，痴云著地如墨黑。瞶翁瞽妪相唤忙，屋漏床床眠不得。开门不敢大声语，门外磨牙多猛虎。自来住此十世余，古老未尝罹此苦。我感此情重叹吁，不觉泪下沾裳裾。安得壮士挽天河？一洗烦郁清九区，坐令尔辈皆安居！"
        },
        {
            "标题": "金陵怀避乱作",
            "作者": "王冕",
            "内容": "坏墙幽径草青青，何处园林是旧京。海气或生山背雨，江潮不到石头城。英雄消歇无人语，形势周遭夕照明。回首长干思无限，水风杨柳作秋声。"
        },
        {
            "标题": "别金陵",
            "作者": "王冕",
            "内容": "六朝旧迹俱寻遍，千古英雄一笑休。黄叶乱随秋雨落，长江空带楚天流。樽前有客翻新调，白下无人说故侯。明日西风天色好，吹箫骑鹤上扬州。"
        },
        {
            "标题": "丙申元旦守母制因感而作",
            "作者": "王冕",
            "内容": "今日椒花颂，无能献老亲。自怜垂白发，不敢着乌巾。牢落田园兴，微茫海国春。话言儿女辈，清苦莫辞贫。"
        },
        {
            "标题": "贾浪仙骑驴图",
            "作者": "王冕",
            "内容": "雪花打帽风搅须，宽衣破靴骑蹇驴。先生自是山泽癯，瘦名之传岂为虚？穷吟苦思不觉老，知音幸遇韩京兆。至今长安诸小儿，拍手犹能为君道。清声千古在世间，好诗句句夸浪仙。我恨后生五百年，不得抵掌谈微玄。形骸孤陋向岩壑，竹冠草衣空卓荦。披图挹之嗟寂寞，断桥流水梅花落。"
        },
        {
            "标题": "泊瓜洲",
            "作者": "王冕",
            "内容": "落日大江秋，凄凉觉底愁。逆潮攻败垒，荒树入沙洲。\n险固空馀迹，清平且壮游。不须腰十万，明日上扬州。"
        },
        {
            "标题": "泊瓜洲 其一",
            "作者": "王冕",
            "内容": "晚泊瓜洲渡，秋风九月时。野烟晴漠漠，江树绿离离。客思无人会，乡情有雁知。斐才惭李杜，对景亦题诗。"
        },
        {
            "标题": "泊聊城",
            "作者": "王冕",
            "内容": "水宿聊城外，忘眠听漏声。浮烟连野白，孤月近船明。世变山河在，时移草木惊。绝怜知己少，感慨独伤情。"
        },
        {
            "标题": "山中作寄城中诸友",
            "作者": "王冕",
            "内容": "山深无行踪，蹊路土华长。白云忽飞来，令人起遐想。松间微风奏，石罅幽泉响。坐久怀抱空，悠然会清赏。在山虽无荣，出山有何好？清流混潢污，远志成小草。松柏本贞固，蒲柳易枯槁。扰扰路旁儿，知止不如鸟。白云开林峦，黑雾漫城郭。出门道路违，蠢蠢都不觉。游蚁上枯槎，归鸟隐丛薄。寄语远行人，莫待风雨恶。"
        },
        {
            "标题": "蚕作茧",
            "作者": "王冕",
            "内容": "老蚕欲作茧，吐丝净娟娟。周密已变化，去取随人便。有为机中练，有为琴上弦。弦以和音律，练以事寒喧。其功不为小，其用己为偏？作诗寄蚕姑，辛苦匪徒然。"
        },
        {
            "标题": "红梅翠竹山雉图",
            "作者": "王冕",
            "内容": "游丝冉冉游云暖，翠石凝香土花短。管弦不动白日迟，可是江南旧亭馆。湘帘隔竹翠雨浓，王姬醉染胭脂红。文章羽毛亦自好，转首似觉怀春风。去年我过长洲苑，落日淡烟芳草浅。沧浪池畔野景生，姑苏台上离情远。今年买棹游西湖，西湖景物殊非初。黄金白璧尽尘土，朱阑玉砌荒蘼芜。东园寂寞西园静，梧桐叶落银床冷。十二楼前蛛网丝，见画令人发深省。"
        },
        {
            "标题": "题曹云西山水",
            "作者": "王冕",
            "内容": "旭日耀苍巘，翠岚生嫩寒。幽人诗梦醒，清响得松湍。"
        },
        {
            "标题": "曹云西画山水图",
            "作者": "王冕",
            "内容": "前年常见云西画，今年始识云西翁。文章惊世怈所重，笔力到老老更工。流水涓涓石凿凿，一啸长才风雨作。岂云笔底有江山？自是胸中蕴丘壑。昨日亭东白云起，怅望吴松满江水。安得先生乘兴来？写我江南雪千里。"
        },
        {
            "标题": "愁重",
            "作者": "王冕",
            "内容": "慷慨添余思，交游忆可人。时危还有虑，愁重不知春。海国迷归棹，关山拥战尘。黄公何所见？终不事嬴秦。"
        },
        {
            "标题": "吹箫出峡图",
            "作者": "王冕",
            "内容": "巅崖峭绝撑碧空，倒卧老松如老龙。奔流落峡喷白雪，石角险过百丈洪。我昔放舟从此出，捩拖挂帆气欲折。春风回首三十年，至今认得山头月。草堂清晨看图画，画里之人闲似我。波涛汹涌都不知，横箫自向船中坐。酒壶茶具船上头，江山满眼随处游。安得更唤元丹丘？相携共上黄鹤楼。"
        },
        {
            "标题": "即事二首 其一",
            "作者": "王冕",
            "内容": "滦水城头六月霜，东华门外草皆黄。旌旂影动千官惨，斧钺光沉万马忙。\n青象不将传国玺，紫驼只引旧毡房。诸郎不解风尘恶，争指红门入建章。"
        },
        {
            "标题": "即事（二首）",
            "作者": "王冕",
            "内容": "滦水城头六月霜，车华门外草皆黄。旌旂影动千官惨，斧钺光沉万马忙。青象不将传国玺，紫驼只引旧毡房。诸郎不解风尘恶，争指红门入建章。¤"
        },
        {
            "标题": "船上歌",
            "作者": "王冕",
            "内容": "草衣老子双□皤，拍手夜唱沧浪歌。浮生不信巢穴好，卖屋买船船作家。明月满天天在水，别调新歌水中起。萧散可同甫里翁，逃名不比鸱夷子。大儿船头学读书，小儿船尾学钓鱼。病妻未脱乡井梦，梦中犹虑输官租。前年扬帆箕子国，矫首扶桑看日浴。蓬莱可望不可到，海浪翻空倒银屋。去年鼓□游潇湘，湘南云尽山苍苍。灵均死处今尚在，使我吊问空凄怆。今年来往太湖曲，三万顷波供濯足。玉箫吹散鱼龙腥，七十二峰青入目。脱巾袒裸呼巨觥，旁人睥睨笑我狂。我狂忘势亦忘利，坐视宇宙卑诸郎。君不见江西年少习商贾，能道国朝蒙古语。黄金散尽博大官，骑马归来傲乡故。今日消磨等尘雾；又不见江南富翁多田园，堆积米谷如丘山，粉白黛绿列间屋。竞习奢侈俱凋残，今日子女悲饥寒。呜呼！噫嘻！何如尚志富？曷足求贵曷足恃。秦时李斯丞相位，汉家韩信封侯贵。堂堂勋业乾坤，赤族须臾无噍类。何如老子船上闲？朝看白水暮青山。艰险机忘随处乐，顾盼老小皆团圆。且愿残年饱吃饭，眼底是非都不管兴来移棹过前汀，满船白雪芦花暖。"
        },
        {
            "标题": "春晚客怀 其五",
            "作者": "王冕",
            "内容": "雨暴溪流急，云低树势平。山边狐独啸，林外鸟皆惊。小草添生意，残花减俗情。明朝整巾舄，饱饭竹间行。"
        },
        {
            "标题": "春晚客怀 其三",
            "作者": "王冕",
            "内容": "衣袖露两肘，难留侠客槌。对山长发啸，得酒忽忘诗。树湿吴云重，花残越鸟悲。酸辛甘自受，褴褛愧妻儿。"
        },
        {
            "标题": "春晚客怀 其六",
            "作者": "王冕",
            "内容": "诗酒从时适，功名委壮图。好山随处有，闲客近来无。冠盖骈三辅，烽尘暗四隅。余生营计拙，且僦好楼居。"
        },
        {
            "标题": "春晚客怀 其七",
            "作者": "王冕",
            "内容": "贾谊治安策，虚劳渎圣明。人民正凋瘵，豺虎恣纵横。白水沈南国，青山没上京。吾儒无可奈，老泪向天倾。"
        },
        {
            "标题": "春晚客怀 其二",
            "作者": "王冕",
            "内容": "落落穷途客，年年不在家。寄眠听夜雨，借景看春华。空著三山帽，难防两鬓华。清晨览明镜，载笑复咨嗟。"
        },
        {
            "标题": "春晚客怀 其一",
            "作者": "王冕",
            "内容": "春事已过半，客怀何怅然？鸟啼云外树，花落雨余田。沽酒不成醉，解衣徒自怜。五湖烟水远，未得问归船。"
        },
        {
            "标题": "春晚客怀 其四",
            "作者": "王冕",
            "内容": "花落春城暮，登临思倍清。买杯酬宿约，联句足余情。三峡星河动，九江风浪生。吾侪似无用，思与白鸥盟。"
        },
        {
            "标题": "金水河春兴二首 其一",
            "作者": "王冕",
            "内容": "神州何处见繁华，尽好当时富贵家。慷慨唤来黄字酒，丁宁将出紫帘车。\n春风袅袅穿杨柳，小雨冥冥度杏花。沉醉归来不知夜，又传清响按琵琶。"
        },
        {
            "标题": "孙元实春游图",
            "作者": "王冕",
            "内容": "先生读书不闭户，坐阅鸿□窥太古。衣冠潇洒武前修，礼乐从容出东鲁。文章光焰驾李杜，李杜后来称独步。谈辩风生四座春，胸中别有天台赋。相逢抵掌不露机，却说少年骑马时。春光淡沱随所之，好山好山多赋诗。转首东风吹马耳，犹记松阴调绿绮。杖藜不惮步行迟，孰谓画图无乃是？我生山野无所谋，白日灌园夜饭牛。安得先生与之游？买酒共上黄鹤楼。注：□--三点水右加“蒙”"
        },
        {
            "标题": "次答王敬助",
            "作者": "王冕",
            "内容": "束书归住水南村，且把犁锄教子孙。垒石旋成蒸药灶，插篱将就种瓜园。谈挥麈尾风生座，醉倒垆头月满轩。富贵功名只如此，何须多梦过侯门？"
        },
        {
            "标题": "次古诗韵 其三",
            "作者": "王冕",
            "内容": "湖映江城白，山围故国青。感时花惨惨，余恨塔亭亭。只合从庞隐，何须学楚醒？归来诗景胜，苍翠满岩屏。"
        },
        {
            "标题": "次古诗韵",
            "作者": "王冕",
            "内容": "屠沽惭壮士，文绣贵山郎。气习虫鱼族，风流雁鹜行。\n从时多俯仰，吊古独悲伤。无奈连宵雨，蜗牛上石床。"
        },
        {
            "标题": "次古诗韵五首 其一",
            "作者": "王冕",
            "内容": "飞云添远思，淫雨滞行期。渐入老来景，都非少壮时。\n林昏归鸟疾，溪急上船迟。眼底元元弊，何人念在兹？"
        },
        {
            "标题": "次古诗韵 其二",
            "作者": "王冕",
            "内容": "潇洒衡茅下，岁寒同此君。幸遗山水窟，得离虎狼群。有酒怀元亮，无才拟子云。寓形随分已，何用强求闻？"
        },
        {
            "标题": "次古诗韵五首 其四",
            "作者": "王冕",
            "内容": "蔽体可结叶，充肠难饭沙。风尘无日定，朋友各天涯。\n既有杯中物，那愁鬓上华。古今归一笑，放旷是无家。"
        },
        {
            "标题": "次古诗韵 其一",
            "作者": "王冕",
            "内容": "飞云添远思，淫雨滞行期。渐入老来景，都非少壮时。林昏归鸟疾，溪急上船迟。眼底元元弊，何人念在兹？"
        },
        {
            "标题": "次王元之武平寺诗",
            "作者": "王冕",
            "内容": "官居正与僧居近，乘兴何妨日日来。因向林泉得幽致，竟忘尘世有炎埃。松云隐隐当窗户，花露□□下石苔。对景令人重怀古，海天秋尽鹤飞回。"
        },
        {
            "标题": "次申屠子迪韵 其四",
            "作者": "王冕",
            "内容": "白发干戈际，青山黯霭中。沙虫联五马，跖卯袭三公。东海波涛黑，中原草树红。萧条岩谷底，谁信有春风？"
        },
        {
            "标题": "次申屠子迪韵 其三",
            "作者": "王冕",
            "内容": "海国秋风劲，江城暮雨昏。浮云低月峡，戍鼓殷雷门。芳草何年歇？青山亘古存。光阴如过客，吾道底须论。"
        },
        {
            "标题": "次申屠子迪韵 其二",
            "作者": "王冕",
            "内容": "东南岩壑窅，游子欲何之？野鸟惊飞疾，溪船逆上迟。放怀须醉酒，对景漫题诗。王谢经行处，萧条似旧时。"
        },
        {
            "标题": "次申屠子迪韵",
            "作者": "王冕",
            "内容": "红尘车马事纷纷，高眼何曾有见闻？竹屋夜深时听雨，石床秋冷不生云。归来每爱陶彭泽，漂泊谁怜郑广文？门径年年芳草绿，拟将兹意问东君。"
        },
        {
            "标题": "次申屠子迪韵四首 其三",
            "作者": "王冕",
            "内容": "海国秋风劲，江城暮雨昏。浮云低月峡，戍鼓殷雷门。\n芳草何年歇？青山亘古存。光阴如过客，吾道底须论。"
        },
        {
            "标题": "次申屠子迪韵 其一",
            "作者": "王冕",
            "内容": "荒城余古堞，登眺喜新晴。日淡山容静，秋高海气清。孤鸢随鹤下，饥兕近人行。感物添惆怅，谁能会此情？"
        },
        {
            "标题": "次韵答樊山四首 其三",
            "作者": "王冕",
            "内容": "山川今古在，伯业已寥寥。野雾迷花径，秋烟隔市桥。\n溪深新涨雨，江浊暗生潮。自喜兹行好，翩翩远市嚣。"
        },
        {
            "标题": "次韵答王敬助 其四",
            "作者": "王冕",
            "内容": "野云依竹静，霜叶近窗明。对此清幽景，都忘喧杂声。看书庸有感，与世竟无情。但愿添松竹，期君结隐盟。"
        },
        {
            "标题": "次韵答樊山四首 其四",
            "作者": "王冕",
            "内容": "市廛余热恼，岩壑足清凉。水静鱼儿乐，风微桂子香。\n异邦人苦雨，故国雁啼霜。秋晚何多事？吟诗送客忙。"
        },
        {
            "标题": "次韵答王敬助 其二",
            "作者": "王冕",
            "内容": "西圃余姜蔗，东皋足稻粱。今年诚有望，吾计未全荒。倚仗停吟久，看云引兴长。邻家新酿热，同醉菊花傍。"
        },
        {
            "标题": "次韵答樊山 其一",
            "作者": "王冕",
            "内容": "余生百计拙，世事复何言？得句闲题石，忘机或灌园。每怜鱼涸辙，多见鹤乘轩。薄暮山风急，秋声处处繁。"
        },
        {
            "标题": "次韵答崔元初",
            "作者": "王冕",
            "内容": "楼居依约近蓬莱，每见天官簇仗来。星绕紫微双阙近，日临仙掌五云开。旌旗影动黄金表，龙马风生白玉台。遥望上林花隐隐，乾坤清气一时回。"
        },
        {
            "标题": "次韵答樊山四首 其二",
            "作者": "王冕",
            "内容": "功名多跋涉，贫贱得安閒。坐石听流水，开楼见远山。\n报衙蜂澒洞，悦景鸟绵蛮。更爱斜阳外，游云作阵还。"
        },
        {
            "标题": "次韵答樊山 其二",
            "作者": "王冕",
            "内容": "功名多跋涉，贫贱得安闲。坐石听流水，开楼见远山。报衙蜂澒洞，悦景鸟绵蛮。更爱斜阳外，游云作阵还。"
        },
        {
            "标题": "次韵答王敬助 其三",
            "作者": "王冕",
            "内容": "慷慨登高罢，风流入醉余。山田禾熟早，海国雁来初。对客无多论，耽眠或废书。东南岩壑美，时复命巾车。"
        },
        {
            "标题": "次韵答申屠子迪府推",
            "作者": "王冕",
            "内容": "今日风光好，梅花满屋春。年年长在客，事事不如人。道路貂裘敝，庭闱鹤发新。晓来看雨露，小草亦精神。"
        },
        {
            "标题": "次韵答樊山 其三",
            "作者": "王冕",
            "内容": "山川今古在，伯业已寥寥。野雾迷花径，秋烟隔市桥。溪深新涨雨，江浊暗生潮。自喜兹行好，翩翩远市嚣。"
        },
        {
            "标题": "次韵答王敬助 其五",
            "作者": "王冕",
            "内容": "丰年真可乐，那虑□边霜。新稻翻匙白，香韭出瓮黄。相逢宜脱略，不必论炎凉。多少清游梦，无能到帝乡。"
        },
        {
            "标题": "次韵答樊山 其四",
            "作者": "王冕",
            "内容": "市廛余热恼，岩壑足清凉。水静鱼儿乐，风微桂子香。异邦人苦雨，故国雁啼霜。秋晚何多事？吟诗送客忙。"
        },
        {
            "标题": "次韵答王敬助 其六",
            "作者": "王冕",
            "内容": "乡邻同社酒，亦足叙幽情。著作轻庄子，悲哀笑贾生。荒林孤鸟没，远浦夕阳明。休问东陵后，裁瓜即邵平。"
        },
        {
            "标题": "次韵答王敬助 其一",
            "作者": "王冕",
            "内容": "小隐水南村，喧哗不到门。无言及名利，适意在田园。春雨桑麻长，秋风果蔬繁。生涯有如此，何用觅桃源？"
        },
        {
            "标题": "幽兰咏",
            "作者": "王冕",
            "内容": "光风吹香洗游尘，兰花隐芳莸笑人。翠露沉沉玉环冷，忘言坐视空山春。几回清梦度荆楚，欲问三闾杳无所。空将幽意寄离骚，暮云凄堕湘皋雨。古怀潇洒千余年，忠义漫作虚语传。人间蜂蝶何翩翩？抚卷对花空自怜。"
        },
        {
            "标题": "次韵全忠斋",
            "作者": "王冕",
            "内容": "十年孤影寄天涯，冷笑傍人论左车。白雪阳春应有价，清风明月不须赊。交游渐喜诗成垒，定省惟凭梦到家。休道焰光推不出，却愁烧杀杏园花。"
        },
        {
            "标题": "关河雪霁图为金陵王与道题",
            "作者": "王冕",
            "内容": "飞沙拶人风堕帻，老夫倦作关河客。归来松下结草庐，卧对寒流雪山白。悠悠如此四十年，世情脱略忘间关。今晨见画忽有省，平地咫尺行山川。鸟道连云出天险，玉树琼林光闪闪。阴崖绝壑望欲迷，冰花历落风凄惨。枯槎侧倒银河开，三巴春色随人来。渔翁舟子相笑语，不觉已过洪涛堆。溪回浦溆石齿齿，溪上人家成草市。长林大谷猿鸟稀，小步蹇驴如冻蚁。西望太白日色寒，青天削出蛾眉山。人生适意随所寓，抵须历涉穷跻攀。明朝揽镜成白首，春色又归江上柳。何如高堂挂此图？浩歌且醉金陵酒。"
        },
        {
            "标题": "关河雪霁图为金陵王与道题",
            "作者": "王冕",
            "内容": "飞沙幂人风堕帻，老夫倦作关河客。归来松下结草庐，卧听寒流雪山白。悠悠如此四十年，世情脱略忘间关。今晨见画忽自省，平地咫尺行山川。鸟道连云出天险，玉树琼林光闪闪。阴崖绝壑望欲迷，冰花历落风凄惨。枯槎侧倒银河开，三巴春色随人来。渔翁舟子相笑语，不觉已过洪涛堆。溪回浦溆石齿齿，溪上人家成草市。长林大谷猿鸟稀，小步蹇驴如冻蚁。西望太白日色寒，青山削出蛾眉山。人生适意随所寓，底须历涉穷跻攀。明朝揽镜成白首，春色又归江上柳。何如高堂挂此图，浩歌且醉金陵酒。"
        },
        {
            "标题": "次致和韵",
            "作者": "王冕",
            "内容": "方见云山出，忽然风雨来。暴生三尺水，推去一阶苔。古意何能解？新诗止自裁。天时与人事，历历不须猜。"
        },
        {
            "标题": "村居 其二",
            "作者": "王冕",
            "内容": "绿槿作篱笆，茅檐挂薜萝。马车浑不到，樵牧自相过。卧看归田录，行听击壤歌。优游只如此，刀锯奈吾何？"
        },
        {
            "标题": "村居 其一",
            "作者": "王冕",
            "内容": "辟世忘时势，茅庐傍小溪。灌畦晴抱瓮，接树湿封泥。乳鹿依花卧，幽禽过竹啼。新诗随外得，不用别求题。"
        },
        {
            "标题": "村居 其三",
            "作者": "王冕",
            "内容": "人言村落僻，我处颇清幽。竹色侵衣冷，江声绕屋流。欢呼同社酒，出入趁鱼舟。不用闻时事，桑阴且饮牛。"
        },
        {
            "标题": "村居 其一",
            "作者": "王冕",
            "内容": "断桥分野色，曲径入柴门。五柳低藏屋，三家自作村。人情同下里，风俗异东屯。我老无生计，耕耘教子孙。"
        },
        {
            "标题": "村居 其三",
            "作者": "王冕",
            "内容": "欲识吾居处，屋前溪水流。门交青薜荔，篱蔓黑牵牛。有竹编书简，无花引钓舟。生涯随分已，何用卜菟裘？"
        },
        {
            "标题": "村居 其二",
            "作者": "王冕",
            "内容": "茅屋人看小，我居殊觉宽。云开山满座，雨过草平阑。古意琴三叠，清风竹万竿。养生无别具，壁上破瓢箪。"
        },
        {
            "标题": "村居 其四",
            "作者": "王冕",
            "内容": "局厌廛中隐，宽从野外居。人情方密熟，礼数觉生疏。悬榼空浮蚁，陈编扑蠹鱼。客来纵谈笑，不必问吾庐。"
        },
        {
            "标题": "答客问",
            "作者": "王冕",
            "内容": "人间尘土苦嚣烦，林下风生六月寒。夜半酒醒方脱屐，日高眠起不簪冠。笑看游蚁巡危磴，静听闲花落古坛。老我自无轩冕意，寻常岂是傲时官？"
        },
        {
            "标题": "答贾太初",
            "作者": "王冕",
            "内容": "知己相逢贫亦好，去家未久梦来多。读书万卷今何有？美酒数杯颜已酡。越上山移新得信，江南秋老漫奔波。故人割俸情何厚，白粲赤松从我过。"
        },
        {
            "标题": "答王聘君 其一",
            "作者": "王冕",
            "内容": "门径萧条勘，相知得往来。人方恋升斗，我独抚尊缸。故国秋风惨，荒城暮雨开。闲中多乐意，不在最深杯。"
        },
        {
            "标题": "答王聘君 其二",
            "作者": "王冕",
            "内容": "平无无饮量，难与醉乡期。老委青云志，空听白纻辞。寒烟昏塞口，残月淡娥眉。此际天涯客，凄凉只自知。"
        },
        {
            "标题": "山中答客问",
            "作者": "王冕",
            "内容": "人间尘土苦歊烦，林下清风六月寒。夜半酒醒方脱屐，日高眠起不簪冠。坐看游蚁巡危磴，静听闲花落古坛。老我自无轩冕意，寻常岂是傲时官。"
        },
        {
            "标题": "大醉歌",
            "作者": "王冕",
            "内容": "明月珠，不可襦；连城璧，不可哺；世间所有皆虚无。百年光景驹过隙，功名富贵将焉如？君不见北邙山，石羊石虎排无楼，旧时多有帝王坟。今日累累蛰狐兔，残碑断碣为行路。又不见秦汉都，百二山河能险固。旧时宫阙亘云宵，今日原田但禾黍。古恨新愁迷草树，不如且买蒲萄醅。携壶挈榼闲往来，日日大醉春风台。何用感慨生悲哀？"
        },
        {
            "标题": "济川阻雪九月二十七日客况四首 其三",
            "作者": "王冕",
            "内容": "滕州济州山不多，平林大野少人家。解貂且问将军酒，对雪谁言学士茶？\n直北五更闻玉笛，江南十月老梅花。相逢休说凄凉事，湖海诸郎鬓未华。"
        },
        {
            "标题": "悼白云",
            "作者": "王冕",
            "内容": "浊世儒名多浪得，先生高隐冠当今。注书已发程朱蕴，讲道重明孔孟心。白日山林增气象，清风江海振希音。少微一陨天为黑，望入东南泪满襟。"
        },
        {
            "标题": "莫处士悼诗",
            "作者": "王冕",
            "内容": "乐閒处士老西河，花竹亭台野趣多。不为功名移志节，每因兴感费吟哦。\n义风孝行知谁拟，山色湖光奈尔何。转首栖霞清梦远，令人怀感动悲歌。"
        },
        {
            "标题": "莫处士悼诗",
            "作者": "王冕",
            "内容": "乐闲处士老西河，花竹亭台野趣多。不为功名移志节，每因兴感费吟哦。义风孝行知谁拟，山色湖光奈尔何。转首栖霞清梦远，令人怀感动悲歌。"
        },
        {
            "标题": "悼王济川处士",
            "作者": "王冕",
            "内容": "上卿方驾紫云车，便寄江南处士诗。白发忽辞明镜去，青山相对好楼居。床头筇竹生鳞甲，窗下残篇扑蠹鱼。莫向九原嗟寂寞，诸郎才俊马相如。"
        },
        {
            "标题": "悼止斋王先生",
            "作者": "王冕",
            "内容": "三月燕山听子规，追思令我泪垂垂。虽然事业能经世，可惜衣冠在此时。\n霜惨晴窗琴独冷，月明秋水剑双悲。山河万里人情别，回首春风说向谁。"
        },
        {
            "标题": "悼止斋王先生 其二",
            "作者": "王冕",
            "内容": "文采风流今已矣，夫何能见紫芝眉？中天气黯星河惨，南国春寒草木悲。政事堂堂传两省，论谈娓娓动诸司。老成如此多关系，青琐诸公泪亦垂。"
        },
        {
            "标题": "悼止斋王先生 其一",
            "作者": "王冕",
            "内容": "休致归来与世违，平生所有未全施。胸中经纬天人识，舌底风雷宰相知。论道端然见周召，得时元不下皋夔。南金东箭谁堪拟？绿水青山尽可悲。"
        },
        {
            "标题": "登竺峰",
            "作者": "王冕",
            "内容": "健步攀缘上碧峰，方知绝顶路岐通。一生如在九霄上，万景都归两目中。老鹤独翻珠草露，孤猿啸落桂花风。青箱家世君休问，江左于今事不同。"
        },
        {
            "标题": "会友",
            "作者": "王冕",
            "内容": "昨夜朔风吹地动，起看长剑雪花明。读书空堕英雄泪，得酒时浇磊块情。相见抵须言客况，论交殊不愧前盟。汉家四海承平久，何必区区论贾生。"
        },
        {
            "标题": "喜雨歌赠姚炼师",
            "作者": "王冕",
            "内容": "今年大旱值丙子，赤土不止一万里。米珠薪桂水如汞，天下苍生半游鬼。南山北山云不生，白田如纸无人耕。吾生政坐沟壑叹，况有狼虎白日行。大官小官人父母，杀犬屠牛事何苟？南风日日吹太空，旱魃徒勤城南妇。炼师一出役万灵，绿章上扣天帝庭。乞得秋阴三日雨，洗濯山泽回余青。老农额手喜复叹，点点都是盘中饭。雨我公田及我私，免得残年坐涂炭。老农所见愚又愚，拜师更乞天雨珠。雨珠饮彼残暴腹，庶几活我东南隅。我方热恼岩壑底，眨眼忽听雷过耳。起来发歌登大楼，长江大河都是水。"
        },
        {
            "标题": "丁酉岁元日九里山中",
            "作者": "王冕",
            "内容": "授时无历日，献岁喜天晴。道路何艰阻，山林似太平。梅香清海国，柳色上江城。且喜兰台近，疲民稍慰情。"
        },
        {
            "标题": "都城暮春",
            "作者": "王冕",
            "内容": "绣房香幄紫驼车，队马连云拥醉娥。天上柳花随处滚，人间春色已无多。风流漫听黄金缕，慷慨谁知白石歌。江北江南叹愁绝，落红如雨打渔蓑。"
        },
        {
            "标题": "立春八日",
            "作者": "王冕",
            "内容": "春雨洗残雪，春风轻布衣。绿敷湖外草，青动石根薇。淮海烽烟盛，关山雁鹜飞。山居颇潇洒，梅树玉成围。"
        },
        {
            "标题": "题青田山房",
            "作者": "王冕",
            "内容": "青田刘处士，潇洒好山房。夜月移花磴，春云动石床。书声通远谷，琴响应清商。我欲相依住，临流筑草堂。"
        },
        {
            "标题": "耕读轩",
            "作者": "王冕",
            "内容": "路逢谁家子？背手牵黄犊。犁锄负在肩，牛角书一束。辄耕且吟诵，息阴坐乔木。南山豆苗肥，东皋雨新足。凉气满郊墟，书声出茅屋。古来贤达人，起身自耕牧。买臣负薪歌，倪宽带经读。寄语少年徒，行当踵前躅。"
        },
        {
            "标题": "题画兰卷兼梅花",
            "作者": "王冕",
            "内容": "湘江云尽湘山青，秋兰花开秋露零。三闾已矣唤不起，□莸萧艾春娉婷。次飚吹香散郊坰，山蜂野蝶何营营？幽人脱略境色外，竟坐不读离骚经。西湖昨夜霜月明，梅花见我殊有情。逋仙祠前尘土清，老鹤彳亍如人行。天边缥缈来凤笙，玉壶美酒颠倒倾。酒阑兴酣拔剑舞，忽觉海日东方生。"
        },
        {
            "标题": "读五柳先生传",
            "作者": "王冕",
            "内容": "渊明千载士，志节尚苦清。奈为五斗米，受彼县令名束带见督邮，颇亦用下情。当时岂无议，以后何平评？苟非归去来，五柳传不成。"
        },
        {
            "标题": "寄吴道子",
            "作者": "王冕",
            "内容": "三月不见吴道子，十日两渡钱塘江。诗书压架自足乐，风月满坛谁敢降？菖蒲青青绕石壁，薜荔密密缘山窗。归来不道簿书急，漫对阿戎言老庞。"
        },
        {
            "标题": "对雨 其一",
            "作者": "王冕",
            "内容": "忧国频看剑，怀人独凭阑。野云秋共黑，江雨晚生寒。盗贼纷然起，军民未得安。相逢谁慷慨？随处说艰难。"
        },
        {
            "标题": "对雨 其二",
            "作者": "王冕",
            "内容": "风雨秋冬接，乾坤昼夜同。正愁禾黍黑，况奈羽旄红。吴越民难处，江淮路不通。交游无定在，空想北归鸿。"
        },
        {
            "标题": "对雨 其四",
            "作者": "王冕",
            "内容": "知少虑亦少，闲多病转多。干戈愁正切，风雨恨如何？华屋迷青草，玄门暗绿萝。凄凉无可奈，感慨动悲歌。"
        },
        {
            "标题": "对景吟",
            "作者": "王冕",
            "内容": "湿云不飞山雪满，越王城头鼓声短。晓来溪上看梅花，虎迹新移大如碗。老乌缩项如冻鸥，呼群强作婴儿啼。红桃翠柳眼欲迷，旧时约绔今涂泥。淮南千里无烟火，淮东近日多军马。寸薪粒粟不论钱，行客相看泪盈把。如何五陵年少郎，卖田去买青楼娼。吴歌楚舞不知夜，归来也学山翁狂。明朝酒醒入官府，方知不是城南杜。落花风急雨萧萧，索寞无言面如土。"
        },
        {
            "标题": "对雨 其五",
            "作者": "王冕",
            "内容": "三秋多湿雨，十月见黄花。对景无情思，令人起叹嗟。聪嫌床下蚁，病惑酒中蛇。又听诸年少，怀才拟赋瓜。"
        },
        {
            "标题": "对景",
            "作者": "王冕",
            "内容": "景胜诗怀旷，愁围酒力降。地雷晴破石，山雨夜翻江。梦远蓬莱馆，香余薜荔窗。谅无封建迹，白首困南邦。"
        },
        {
            "标题": "对雨 其三",
            "作者": "王冕",
            "内容": "百草雨中死，群乌天际飞。风尘时变灭，世事日乖违。弘景挂冠去，少陵徒步归。丁宁剑歌叟，得酒且忘机。"
        },
        {
            "标题": "感慨四首 其四",
            "作者": "王冕",
            "内容": "昨访三生石，今登二老亭。痴烟含树黑，野草满山青。\n归鸟还知倦，悲笳不忍听。又闻龙臆马，趁逐豹文鼮。"
        },
        {
            "标题": "发古塘",
            "作者": "王冕",
            "内容": "秋风篱落菊花黄，满眼江山似故乡。投老无家真可笑，长年为客尚能狂。青苔蚀尽床头剑，白日消磨镜里霜。闻道中州凋弊甚，忘机不解说凄凉。"
        },
        {
            "标题": "饭牛图",
            "作者": "王冕",
            "内容": "君不见百里奚饭牛而牛肥，胸中经纬无人知；又不见老甯戚时不时兮长叹息。偶尔君臣称际会，伯道相高非盛德。何如牧儿原野间？埋名隐姓闲盘桓。清晨骑牛唱歌出，日暮骑牛唱歌还。随时力作了人事，岂以世故无相干？也不知长安尘土暗天地，也不知沧海风黑波澜翻。三峡之险彼自险，蜀道之难彼自难。富贵无所惑，贫贱得自安。但愿岁年丰，草满牛可餐。青山绿水足行乐，吟风啸月无机关，不问世上骑马官。"
        },
        {
            "标题": "访旧游",
            "作者": "王冕",
            "内容": "今日放轻舟，令人忆旧游。看花穿水竹，沽酒近江楼。故老论遗俗，相知已白头。晚来乡思切，孤雁楚天秋。"
        },
        {
            "标题": "猛虎行",
            "作者": "王冕",
            "内容": "去年江北多飞蝗，今年江南多猛虎。白日咆哮咋行人，人家不敢开门户。长林空谷风飕飕，四郊食尽耕田牛。残膏剩骨委丘壑，髑髅啸雨无人收。老乌衔肠上古树，仰天乌乌为谁诉？逋逃茫茫不见归，归来又苦无家住。老翁老妇相对哭，布被多年不成幅。天明起火无粒粟，那更打门苛政酷。折胫断肘无全民，我欲具陈述难具陈。纵使移家向廛市，破獍□□喧成群。"
        },
        {
            "标题": "葛仙翁移家图",
            "作者": "王冕",
            "内容": "青山无云白日迟，仙翁移家何所之？或以丹砂到勾漏，或为家累遭驱驰。乌犍背上妻与儿，顾盼未解知其归。仙翁读书自怡怡，坐稳不觉路险巇。牛羊猫狗先后随，老奴老婢俱忘机。仙翁去就无不宜，岂以偷生辛苦为？君不见风水洞前草离离，淡烟寒雨愁凄迷；又不见云门长松啼子规，春风落花事已非。神仙有无未知，人生有酒且自持，秦皇汉武徒尔为？"
        },
        {
            "标题": "颖语次杨廉夫进士古声韵",
            "作者": "王冕",
            "内容": "老颖冰满头，不识宫妓口。穷年岂无为？弃置如敝帚。玉杯渐消磨，含默甘老丑。余生重其功，怅然怀永久。昔在三坟前，勇锐破绳纽。叔世去籀法，十鼓迷八九。玄风变复变，款识归瓦缶。春秋已获麟，大义孰为守？纷纷鸡雉翰，峥嵘出其右。班生狂不事，张生颠欲走。空余五色梦，幻入歌奴手。世乏昌黎才，谁能传其后？削纤管城封，寂寞中山胄。所以胥吏徒，刻核嘲腐朽。"
        },
        {
            "标题": "孤梅咏",
            "作者": "王冕",
            "内容": "孤梅在空谷，潇洒如幽人。不同桃李花，那知艳阳春。冰霜岁年晚，苔藓青满身。鼎鼐既不辱，风味良自珍。孰信姚黄枝？来作灶下薪。"
        },
        {
            "标题": "沽亭道中 其一",
            "作者": "王冕",
            "内容": "野亭依柳树，水路出桑林。问俗谁能解？怀思自不禁。远山归眼小，孤雁入云深。可笑西京客，持杯学楚吟。"
        },
        {
            "标题": "孤松叹",
            "作者": "王冕",
            "内容": "孤松倚云青亭亭，故老谓是苍龙精。古苔无花护铁甲，五月忽听秋风声。幽人恐尔斧斤辱，独傍孤根结茅屋。月明喜看清影摇，雪冻却愁梢尾秃。昨夜飞霜下南海，山林草木无光彩。起来摩挲屋上松，颜色如常心不改。幽人盘桓重慷慨，此物乃是真栋梁。呜呼！既是真栋梁，天子何不用是扶明堂？"
        },
        {
            "标题": "沽亭道中 其二",
            "作者": "王冕",
            "内容": "方离三柳树，又出下沽亭。客路从兹去，人情转不宁。关河孤雁没，齐鲁众山青。处处黄河道，吾将补水经。"
        },
        {
            "标题": "赠灵峰上人墨梅图",
            "作者": "王冕",
            "内容": "粲粲疏花照水开，不知春意几时回。嫩云清绕孤山路，记得短筇寻句来。"
        },
        {
            "标题": "古时叹",
            "作者": "王冕",
            "内容": "箕子奴而比干死，屈原以葬湘江水，痛哭书生不见归，朱董何人呼得起？深衣大老为腐儒，纨胯小儿称丈夫。学士时为父风舞，将军日醉千金壶。人间赤子苦钳钛，抱麟反袂空流涕。呜呼！噫嘻！不有祝蛇之佞、宋朝之美，难乎免于今世矣！"
        },
        {
            "标题": "送日侍者游两府兼柬丁仲容先生",
            "作者": "王冕",
            "内容": "知君汗漫饶清兴，东府西州路不多。牛斗正临吴分野，城池还带旧山河。春风扬子江头去，夜月茅山石畔过。若见金陵丁处士，问言归兴近如何？"
        },
        {
            "标题": "寄天台丁仲容",
            "作者": "王冕",
            "内容": "去年脚底生茧瘤，今年巾中华发稠。读书不敢略字过，得酒岂徒成醉休？\n关山杳杳绝飞鸟，江海凄凄无钓舟。好风良夜那可已，思君时复一登楼。"
        },
        {
            "标题": "送沙学正归松江",
            "作者": "王冕",
            "内容": "范蠡岩前云似锦，吴松江上水如天。送君去去青霄近，老我萧萧白发悬。杨柳风清千里梦，梅花雪落五更船。对人休说儒官冷，圣主于今正待贤。"
        },
        {
            "标题": "老柏图为张心田赋",
            "作者": "王冕",
            "内容": "高堂素壁无纤埃，上有老柏参天来。铜柯旁奋龙爪出，密叶暗拥玄云堆。江干水落见白石，小竹无声弄秋碧。君不见剑峰低空绝行迹，诸葛祠前二千尺，霜皮溜雨苔花蚀，至今父老犹能识。"
        },
        {
            "标题": "归来 其三",
            "作者": "王冕",
            "内容": "小斋尘不到，寂寞野人家。下榻来风韵，看书度岁华。已忘巫峡月，空惜武陵花。欲问并州信，故人天一涯。"
        },
        {
            "标题": "归来 其一",
            "作者": "王冕",
            "内容": "归来人境异，故里是他乡。坐阅红尘过，愁多白发长。关山云渺渺，江汉水茫茫。世事何多感？凭高又夕阳。"
        },
        {
            "标题": "归来 其二",
            "作者": "王冕",
            "内容": "某水某丘在，杖藜随处行。穷幽那适兴，岂是未忘情？契彼渔樵乐，于吾势利轻。云根老梅树，花发最分明。"
        },
        {
            "标题": "过沧江",
            "作者": "王冕",
            "内容": "空江五更潮水生，橹摇一舸随潮行。芦花旋风作雪舞，水气上天侵月明。白发不禁游子兴，青山忽动异乡情。天涯沦落何多幸？赖有故人如弟兄。"
        },
        {
            "标题": "过山家",
            "作者": "王冕",
            "内容": "松风吹凉日将宴，山家蒸梨作午饭。阿翁引孙牵犊归，破衣垂鹑不遮□。勾镰插腰背负薪，白头半岸乌葛巾。喜渠胸次无经纶，白石烂煮空山春。见我忘机笑古怪，不学当时野樵拜。自言无处著隐居，仅得门前溪一派。好山两岸如芙蕖，溪水可濯亦可渔。白日力作夜读书，邻家鄙我迂而愚。破瓶无粟妻子闷，更采黄精作朝顿。近来草庐无卧龙，世上英雄君莫问。"
        },
        {
            "标题": "过兰亭有感",
            "作者": "王冕",
            "内容": "东晋风流安在哉？烟岚漠漠山崔嵬。衰兰无苗土花盛，长松落雪孤猿哀。满地斜阳似无主，昏风不独黄鹂语。当时诸子已寂寥，真本兰亭在何许？欹檐老树缘女萝，崩崖断壁青相磨。旧时觞咏行乐地，今日鱼鼓瞿昙家。荒林昼静响啄木，曲水潺潺似山哭。游人不来芳草多，习习余风度空谷。去年载酒诵古诗，今年柱杖读古碑。年年慷慨入清梦，何事俯仰成伤悲？故人不见天地老，千古溪山为谁好？空亭回首独凄凉，山月无痕修竹小。"
        },
        {
            "标题": "过京口",
            "作者": "王冕",
            "内容": "瓜洲正对西津渡，金山焦山江水中。过客放船忌险阻，何人击楫问英雄？白云渺渺生秋树，黄叶萧萧落晚风。铁瓮城头一登眺，天南天北思无穷。"
        },
        {
            "标题": "过水南",
            "作者": "王冕",
            "内容": "一到水南宅，喧嚣便不闻。窗梅晴破雪，庭树暖凌云。闲话经年别，忘眠过夜分。何时卜邻住？会老细论文。"
        },
        {
            "标题": "守闸",
            "作者": "王冕",
            "内容": "行船无十日，守闸滞多时。纵使心如铁，难忘□若丝。野亭花淡淡，沙岸草离离。日暮闻征雁，令人有所思。"
        },
        {
            "标题": "过武塘",
            "作者": "王冕",
            "内容": "青衫闸转云间路，河水分流过武塘。客路惯经风雨恶，诗情不减少年狂。鱼盐市井三吴俗，番岛舟航十丈樯。杨柳之堤鹅鸭聚，家家茅屋似淮乡。"
        },
        {
            "标题": "重过戴氏居 其一",
            "作者": "王冕",
            "内容": "重过戴氏宅，交游情味长。乃翁敦德义，诸子好文章。济济衣冠伟，班班事业张。看他流俗下，不肯论炎凉。"
        },
        {
            "标题": "过徐州洪至丰沛作",
            "作者": "王冕",
            "内容": "落月苍凉野色迷，过洪忽听五更鸡。河流东海奔腾去，天近中原渐觉低。败垒有基栖碧草，古台无石堕青泥。汉家住处人能识，只在丰南沛水西。"
        },
        {
            "标题": "重过戴氏居 其三",
            "作者": "王冕",
            "内容": "琴书满屋壁，不下晋家声。湖海怀高义，交游阅古情。宰瓜缘暮景，看竹喜新晴。更约清高友，山林结隐名。"
        },
        {
            "标题": "重过戴氏居三首 其三",
            "作者": "王冕",
            "内容": "琴书满屋壁，不下晋家声。湖海怀高义，交游阅古情。\n宰瓜缘暮景，看竹喜新晴。更约清高友，山林结隐名。"
        },
        {
            "标题": "红梅 其一",
            "作者": "王冕",
            "内容": "梦回诗思不可遏，赤脚溪头夜踏冰。忽地风来明月动，彩鸾飞出碧云层。"
        },
        {
            "标题": "红梅 其三",
            "作者": "王冕",
            "内容": "老梅标致何潇洒，不与寻常草木同。可笑燕山人事别，春风只看杏花红。"
        },
        {
            "标题": "红梅 其七",
            "作者": "王冕",
            "内容": "十二阑干一院花，春风犹忆旧京华。翠云不隔西湖路，梦入咸平处士家。"
        },
        {
            "标题": "红梅 十四",
            "作者": "王冕",
            "内容": "罗浮仙子醉春风，玉骨冰肌晕浅红。一味清香消不尽，几回飞梦锦云中。"
        },
        {
            "标题": "红梅 十六",
            "作者": "王冕",
            "内容": "仙子云中驾鹤归，翩翩雾佩晓风吹。玉肌轻染燕脂色，恰似罗浮夜醉时。"
        },
        {
            "标题": "红梅 其九",
            "作者": "王冕",
            "内容": "彩凤穿花啄石苔，玉窗琼户紫烟开。山人不说罗浮梦，却忆玄都观里来。"
        },
        {
            "标题": "红梅 其二",
            "作者": "王冕",
            "内容": "颜色虽殊心不异，漫随时俗混繁华。清香吹散乾坤外，不是寻常桃杏花。"
        },
        {
            "标题": "红梅 其六",
            "作者": "王冕",
            "内容": "白日迟迟照窗户，深院不知春几许？紫箫声转香风回，隔帘踏动燕脂雨。"
        },
        {
            "标题": "红梅 十一",
            "作者": "王冕",
            "内容": "山林养得寸心丹，岂是清香不而寒？今日春风好颜色，任他自作杏花看。"
        },
        {
            "标题": "红梅 其十",
            "作者": "王冕",
            "内容": "桃杏漫山总粗俗，旧家池馆尚春风。道人不作罗浮梦，坐看珊瑚海日红。"
        },
        {
            "标题": "红梅 十七",
            "作者": "王冕",
            "内容": "满湖水色净娟娟，正是春风二月天。醉后不知云尺屋，燕脂飞雨堕楼船。"
        },
        {
            "标题": "红梅 十二",
            "作者": "王冕",
            "内容": "玉妃步月影毵毵，宴罢瑶池酒正酣。半夜不知香露冷，春风吹梦过江南。"
        },
        {
            "标题": "红梅 十八",
            "作者": "王冕",
            "内容": "玉骨清癯怯素妆，春风一醉九霞觞。绿房午夜娇云暖，不梦梨花梦海棠。"
        },
        {
            "标题": "红梅 其八",
            "作者": "王冕",
            "内容": "洞天窅窅无人到，白日丹光出树林。仙子竟忘食玉法，笑迎春色绿云阴。"
        },
        {
            "标题": "红梅 十三",
            "作者": "王冕",
            "内容": "昭阳殿里醉春风，香隔琼帘映浅红。翠袖拥云扶不起，玉箫吹过小楼东。"
        },
        {
            "标题": "红梅 十五",
            "作者": "王冕",
            "内容": "仙子归来逸兴赊，梦中犹说旧繁华。春风转首情何已？却向江南认杏花。"
        },
        {
            "标题": "红梅 十九",
            "作者": "王冕",
            "内容": "昔醉西湖处士家，酒痕吹上水边花。东风蛱蝶迷香梦，一树珊瑚月影斜。"
        },
        {
            "标题": "红梅 其五",
            "作者": "王冕",
            "内容": "和羹风致谁能解？个个花开耐岁寒。五月燕山木黄落，相逢只作画图看。"
        },
        {
            "标题": "红梅 其四",
            "作者": "王冕",
            "内容": "翠华影转宜春苑，苑里红梅一夜开。学士赋诗承赐宴，内官传道首绯来。"
        },
        {
            "标题": "湖上书所见",
            "作者": "王冕",
            "内容": "东南富贵是神仙，日日西湖坐画船。绣帽拥云笼翠羽，紫牙宣响出红莲。香风宛转珠帘动，纤手亲传玉鲙鲜。最是好情消不得，醉挪花片撒金钱。"
        },
        {
            "标题": "湖上闲步",
            "作者": "王冕",
            "内容": "断云零乱雨初晴，古客游行眼倍明。可喜一湖杨柳色，不禁三月杜鹃声。青山历历添新寺，白塔亭亭枕旧京。回首东南重凄感，岂因兴废独关情？"
        },
        {
            "标题": "素梅 其一",
            "作者": "王冕",
            "内容": "大庾岭头春似海，不是寻常白玉堂。昨夜护龙河上看，一天明月四檐霜。"
        },
        {
            "标题": "松雪画马图",
            "作者": "王冕",
            "内容": "玉堂学士金闱彦，磊落襟怀书万卷。等闲貌出天马驹，鬃鬣萧梢气雄健。蹄如削玉耳削筒，目光炯炯磨青铜。五花连钱云影动，喷沫一啸生长风。我昔曾上桑乾岭，带甲骑来霜月冷。只今潦倒岩谷间，展卷令人动深省。"
        },
        {
            "标题": "题金禹瑞画松图",
            "作者": "王冕",
            "内容": "毕宏韦偃远莫追，画松得名今是谁？黄岩太守夸绝倒，休宁县令争新奇。苍髯铁甲风雷动，浮云散尽青天空。只因曾看读碑图，至今多作营丘梦。钱塘有道金隐君，风流不让今古人。文章学古画师古，落笔政似营丘亲。前年为我画松树，自然自有天真趣。无人解识栋梁材，冷烟残雨空山暮。于今颓然老矣夫，隔江不寄平安书。不得与之倾酒壶，令人看画长嗟吁。"
        },
        {
            "标题": "怀乡",
            "作者": "王冕",
            "内容": "关西吾故里，八代不能归。坟墓今何在？门闾故已非。清秋愁燕去，残日望云飞。岂是桃源客？虚无与世违。"
        },
        {
            "标题": "漫兴 其九",
            "作者": "王冕",
            "内容": "密树连云湿，荒村入径斜。山童分紫笋，野老卖黄瓜。忽要千钧弩，寻求百姓家。予生为计拙，见景重咨嗟。"
        },
        {
            "标题": "黄牛山",
            "作者": "王冕",
            "内容": "招提万山底，古屋蔽烟霞。密竹先秋意，长藤过夏花。繁阴沉雨脚，清响漱云牙。老衲眉如雪，相逢话作家。"
        },
        {
            "标题": "黄牛山 其三",
            "作者": "王冕",
            "内容": "人言村落僻，我处颇清幽。竹色侵衣冷，江声绕屋流。\n欢呼同社酒，出入趁鱼舟。不用闻时事，桑阴且饮牛。"
        },
        {
            "标题": "会友",
            "作者": "王冕",
            "内容": "蜡屐冲寒雨，紫门启晓云。相忘不问讯，长久却论文。煮茗山泉活，移花野色分。城中甚喧杂，此地寂无闻。"
        },
        {
            "标题": "赵千里夜潮图",
            "作者": "王冕",
            "内容": "去年夜渡西陵关，待渡兀立江上滩。滩头潮水倒雪屋，海面月出行金盘。水花著人如撒霰，过耳斜风快如箭。叫霜鸿雁零乱飞，政似今年画中见。寒烟漠漠天冥冥，展阮陡觉心神情。便欲吹箫骑大鲸，去看海上三山青。"
        },
        {
            "标题": "基址",
            "作者": "王冕",
            "内容": "基址经年定，新亭几日成。望开吴地尽，坐接楚天平。野色重重见，山光面面迎。可宜方处士，千古纪清名。"
        },
        {
            "标题": "吉祥草",
            "作者": "王冕",
            "内容": "得名良不恶，潇洒在山房。生意无休息，存心固久长。风霜空自老，蜂蝶为谁忙？岁晚何人问？山空暮雨荒。"
        },
        {
            "标题": "庐陵",
            "作者": "王冕",
            "内容": "庐陵曾记画锦堂，黼黻韩魏开忠良。文章足以照千古，富贵岂止荣一乡？寿张新得河东记，中陶乃是安阳裔。知几不独见井泉，自是胸中有天地。春风入帘春雨收，下堂不受黄河流。彩衣诸郎舞新好，奉恩归拜髯参谋。衣冠文物能潇洒，不羡老裴居绿野。山中自有宰相家，休问桃源种桃者。"
        },
        {
            "标题": "己丑二月三日大风雨雪 其二",
            "作者": "王冕",
            "内容": "今年二月气候别，十日大雪寒于冬。民人正坐冻馁苦，燕雀如何意味浓？风俗可知南北早，山河空锁百千重。草堂欲作梅花梦，忽忆南阳有卧龙。"
        },
        {
            "标题": "济川阻雪九月二十七日客况 其一",
            "作者": "王冕",
            "内容": "九月中原柳未枯，北风吹雪忽模糊。琼林玉树连天去，绿水青山望欲无。多喜夜光生锦帐，不传清响到金铺。老夫且作梅花梦，分付长年酒漫沽。"
        },
        {
            "标题": "季札墓",
            "作者": "王冕",
            "内容": "识君因读春秋传，今日坟前见断碑。大义可令吴俗变，高风不独鲁人知。剑光注壑生灵草，树影悬空动羽旗。休问姑苏旧风景，白烟青雨黍离离。"
        },
        {
            "标题": "济川阻雪九月二十七日客况 其四",
            "作者": "王冕",
            "内容": "黄河西下水多生，滕州徐州田不耕。农民尽逐鱼鳖去，商贾只凭舟楫行。青山峨峨出鲁国，白云滚滚来任城。浪游欲尽燕云道，尚欠南风几日程。"
        },
        {
            "标题": "乙未春访仲远宿寄傲轩观李著作遂赋长句",
            "作者": "王冕",
            "内容": "花竹参差荫石苔，幽居却似小蓬莱。山光入座青云动，水色摇天白雨开。\n得兴不妨閒觅句，忘机尽自可衔杯。主人爱客能潇洒，许我携琴日日来。"
        },
        {
            "标题": "寄东邻唐彦常",
            "作者": "王冕",
            "内容": "桐木散阴邻屋壁，子居巷东我巷西。绣衣耀日轻拂袂，白马蹑云新凿蹄。湖上笑歌多载酒，夜来归去醉如泥。春风又别四十日，安得看山同杖藜？"
        },
        {
            "标题": "寄存道崔隐君",
            "作者": "王冕",
            "内容": "有怀中默默，舒啸独登楼。月色不知夜，江声欲动秋。寄书空惹恨，看剑若为羞。何日乘清兴？山阴棹雪舟。"
        },
        {
            "标题": "寄恢长老",
            "作者": "王冕",
            "内容": "眼底纷纷涸辙鱼，道人遇地即安居。瓦盂香软雕胡饭，松几晴翻贝叶书。老到世情深脱略，年来生计亦萧疏。相逢休论当时事，我亦西郊结草庐。"
        },
        {
            "标题": "寄李子粲",
            "作者": "王冕",
            "内容": "白头自笑潜夫拙，却忆风流李谪仙。对客每言齐物论，移家只有广文毡。赤鸡白狗看儿戏，绿水青山作画传。慷慨不愁春色老，笑看花雨落平田。"
        },
        {
            "标题": "寄陆高士",
            "作者": "王冕",
            "内容": "山阴道士久不见，无奈秋天风雨何。畴昔烧丹曾化鹤，近来书字不因鹅。黄花开到东篱下，白日何妨拄杖过。更约登高成浩饮，得诗还胜去年多。"
        },
        {
            "标题": "寄申屠佥事",
            "作者": "王冕",
            "内容": "潇洒樊山老，年来亦可怜。墨庄沉寇垒，琴屋烬烽烟。诗好人能颂，官清子得传。闲身随所寓，不必问归田。"
        },
        {
            "标题": "寄太素高士",
            "作者": "王冕",
            "内容": "我昔扁舟上耶溪，寻君直过丹井西。长松月冷啼子规，春风满地芳草齐。楼殿玲珑金碧涌，钟声不出松云重。老猿掬涧山影乱，翠禽啄露岩花动。此时相见不作难，握手笑上松花坛。坛下十万青琅轩，空阴漠漠常风寒。我对青山论今古，青山茫茫无一语。知其与我忘尔汝，石瓢酌我云根乳。冷然使我肝胆清，飘裾欲度浮云轻。千峰回影陷落日，万壑欲尽松风声。回首溪山忽成别，几见江梅飞白雪。洞庭湖上听夜雨，仲宣楼头望明月。茕茕对景伤古情，寸心欲吐书难凭。何当相晤一抵掌？与君细看真兰亭。"
        },
        {
            "标题": "寄王秋泉",
            "作者": "王冕",
            "内容": "尺书不寄海天遥，两见春风换柳条。台阁竞瞻官济济，山林谁问□萧萧？月明故国人情别，花落江城客思饶。记得旧时携手处，酒酣曾过饮虹桥。"
        },
        {
            "标题": "寄徐仲几",
            "作者": "王冕",
            "内容": "僦得城楼枕卧龙，储无□石是英雄。吟诗不愧杜工部，乞米或如颜鲁公。兰省异于霄汉上，草堂却在画堂中。故人相见无多论，笑指松花落晚风。"
        },
        {
            "标题": "寄昱东明",
            "作者": "王冕",
            "内容": "浮清阁上山如簇，浮清阁下泉如玉。浮清主人瘦如竹，襟怀卓荦无点俗。相逢一笑不话禅，自道住山三十年。石杯酌茗搜我枯，石床扫苔留我眠。云深不听鸡戒晓，山风落涧松花老。归来耕田忘岁时，池塘几度生青草。君闲一尺素，我老双鲤鱼。共此片月光，各在天一隅。昨夜扁舟欲飞去，雪云冻隔耶溪路。千岩万壑不可寻，梦魂空绕长松树。"
        },
        {
            "标题": "甲午年正月初四日得春",
            "作者": "王冕",
            "内容": "昨宵嫌冻雨，今日喜春风。野草浮新绿，园花结小红。渐将农事动，无奈病魔攻。向晚登高望，江山杳霭中。"
        },
        {
            "标题": "漫兴四首 其四",
            "作者": "王冕",
            "内容": "壮心殊未已，望望尽黄沙。韦帽笼鸦鹘，毡囊载骆驼。\n过关南客少，出塞北风多。田牧俱荒废，空怀马伏波。"
        },
        {
            "标题": "剑歌行次韵",
            "作者": "王冕",
            "内容": "先辈匣中三尺水，斩蛟曾入吴潭里。提归未肯策奇勋，轩冕泥涂真戏耳。鸡林削铁不足比，昆吾百炼安可齿？淬花不莹□鹈膏，掉鞘却敲鸾凤髓。忆昔破敌如破竹，带霜飞渡桑乾曲。于今绣涩混铅刀，不遇何异荆山玉？惊雷夜作青龙哭，血痕冷剥苔花绿。野人一见骇心目，到手抚摩看不足。雪花皎皎明阑干，毛发凛凛肝胆寒。老军疲将长慨叹，愿欲置诸武库间。书生无用且挂壁，引杯时接殷勤欢。天眼太高俗眼顽，锐锷宜许儿曹看。先生有志不在此，出处每谈徐孺子。清高厌觅万户侯，笑引江山归画史。我未四十□已斑，学剑学书俱废弛。五更闻鸡狂欲起，何事英雄心未已？"
        },
        {
            "标题": "江南妇",
            "作者": "王冕",
            "内容": "江南妇，何辛苦！田家淡泊时将暮，敝衣零落面如土。馌彼南亩随夫郎，夜间织麻不上床。织麻成布抵官税，力田得米归官仓。官输未了忧枵腹，门外又催私债促。大家揭贴出陈帐，生谷十年还未足。长儿五岁方离手，小女三周未能走。社长呼名散户田，下季官盐添两口。舅姑老病毛骨枯，忍饥忍寒蹲破庐。残年无物做慈孝，对面冷泪空流珠。燕赵女儿颜如玉，能拨琵琶调新曲。珠翠满头金满臂，日日春风嫌酒肉。五侯七贵争取怜，一笑可得十万钱。归来重藉锦绣眠，罗帷暖拥沈麝烟。"
        },
        {
            "标题": "送云屋僧",
            "作者": "王冕",
            "内容": "兰若边江次，羁栖喜得邻。论交留客夜，对酒独花春。风雨相过近，交情且是真。无端话离别，把酒忽伤神。"
        },
        {
            "标题": "江南民",
            "作者": "王冕",
            "内容": "江南民，诚可怜，疫疠更兼烽火然。军旅屯驻数百万，米粟斗直三十千。去年奔走不种田，今年远丁差戍边。老羸饥饿转沟壑，贫富徭役穷熬煎。豺狼左右虎后先，况尔不肯行楮钱。楮钱不行生祸愆，官司立法各用权。生民自此多□□。君不见海东风起浪拍天，海中十载无渔船；又不见淮南格斗血满川，淮北万里无人烟。通都大吧尽变迁，新鬼旧鬼皆衔冤。今上圣明宰相贤，政如日月开尧天。大布德泽清八埏，百辟忠义何以言？捐生弃死非徒然，我在畎亩心拳拳。无能与尔扶颠连，老眼迸泪如飞泉。"
        },
        {
            "标题": "江山渔隐图",
            "作者": "王冕",
            "内容": "隔江青山青欲流，江云洗尽江风秋。幽人小艇江上游，碧波万顷无白鸥。我知幽人爱潇洒，岂是机危鸥不下？浩歌唤酒来船头，笑杀桃源种桃者。"
        },
        {
            "标题": "江月楼",
            "作者": "王冕",
            "内容": "永嘉城郭如斗样，魁峰兰若倚青霄。江空月色上楼白，风挟海声连地摇。高僧居此兴不浅，闲客登临思亦饶。我欲与君飞舞去，更呼仙子共吹箫。"
        },
        {
            "标题": "解闷 其四",
            "作者": "王冕",
            "内容": "寒气薄衣絮，斜风雪乱飘。山林俄失色，江海不行潮。塞北毡车重，江南甲骑骄。草堂亦幽致，冰冻满诗瓢。"
        },
        {
            "标题": "解闷四首 其二",
            "作者": "王冕",
            "内容": "荒城惊岁晚，风雨奈何人？野火殊无侣，江梅自得春。\n停杯吟思远，照镜鬓华新。底事堪愁绝？悲笳撼塞尘。"
        },
        {
            "标题": "解闷 其三",
            "作者": "王冕",
            "内容": "风雨交残夜，郊关鸡乱鸣。青山频入梦，白发不禁情。舞剑令人笑，沽樽只自倾。忽思少年日，骑马汉江城。"
        },
        {
            "标题": "解闷 其一",
            "作者": "王冕",
            "内容": "家园嗟寂寞，客计转疏迂。事失非关酒，身贫不为儒。功名余破楮，风雨漫长途。对景成何用？高谈却壮图。"
        },
        {
            "标题": "松风阁次韵",
            "作者": "王冕",
            "内容": "金鸡峰下松风阁，记得前年五月登。得兴不辞行曲折，乘凉直上最高层。石林过雨水争出，溪谷转风云乱腾。休问当时有王谢，风流何似竹间僧？"
        },
        {
            "标题": "金陵行送余局官",
            "作者": "王冕",
            "内容": "李白题诗旧游处，桃花杨柳春无数。六代衣冠委草莱，千官事业随烟雾。大江西下秦淮流，石头寂寞围荒丘。原田每每尽禾黍，青山不掩诸公羞。高楼如天酒如海，触景令人生感慨。红堕香愁燕子飞，风流王谢今安在？我欲去寻朱雀桥，淡烟落日风萧萧。交疏结绮杳无迹，但见野草生新苗。小儿纷纷竞豪纵，区区割据成何用？芙蓉水冷燕支消，千古繁华同一梦。伤今吊古如之何？头上岁月空蹉跎。君行喜有丝五紽，宦情不似诗情多。江南故事可知否？白云霙霙变苍狗。休论平生锦机手，浩歌且醉金陵酒。"
        },
        {
            "标题": "金水河春兴 其二",
            "作者": "王冕",
            "内容": "金水河边柳色新，玉山馆外少沙尘。琵琶未必能愁客，鹦鹉如何错唤人？翠袖锦襜驮白马，落花飞絮斗朱轮。人间天上无多路，只隔红门别是春。"
        },
        {
            "标题": "金水河春兴 其一",
            "作者": "王冕",
            "内容": "神州何处见繁华？尽好当时富贵家。慷慨唤来黄字酒，丁宁将出紫帘车。春风袅袅穿杨柳，小雨冥冥度杏花。沈醉归来不知夜，又传清响按琵琶。"
        },
        {
            "标题": "金水河",
            "作者": "王冕",
            "内容": "金水河从金口来，龙光清澈净无埃。流归天上不多路，肯许人间用一杯？杨柳春融青雾拥，芙蓉秋霁锦帆开。老夫白发少年志，适兴时来看一回。"
        },
        {
            "标题": "槿花",
            "作者": "王冕",
            "内容": "不与百花期，多从桂子时。低昂如有序，红白自相宜。农为编篱识，蜂因课蜜知。想渠根本盛，未畏雪霜欺。"
        },
        {
            "标题": "九里山中三首 其三",
            "作者": "王冕",
            "内容": "九里溪头晚雨晴，松风瑟瑟水泠泠。绝无过客问奇字，只有閒云到野亭。\n每笑盛名传坎壈，岂陈虚语说零丁？老年恰喜精神爽，合得仙人相鹤经。"
        },
        {
            "标题": "九里山中三首 其二",
            "作者": "王冕",
            "内容": "九里先生两鬓皤，今年贫胜去年多。敝衣无絮愁风劲，破屋牵萝奈雨何。\n数亩豆苗当夏死，一畦芦穧入秋瘥。相知相见无他论，笑看山前白鸟过。"
        },
        {
            "标题": "九里山中 其一",
            "作者": "王冕",
            "内容": "荒苔丛蓧路萦回，绕涧新栽百树梅。花落不随流水去，鹤飞常常白云来。买山自得居山趣，处世浑无济世才。昨夜月明天似水，啸歌行上读书台。"
        },
        {
            "标题": "九日书怀",
            "作者": "王冕",
            "内容": "玉露霏凉木渐酡，每逢佳节惜年华。青山叠叠多归梦，白发萧萧不在家。触景漫思千古事，无钱空对一篱花。相知相见情何已，石鼎山泉且煮茶。"
        },
        {
            "标题": "九日有怀",
            "作者": "王冕",
            "内容": "拊髀怜佳节，多年不在家。有亲垂白发，无意对黄华。怀古余情旷，登高望眼赊。南山荒霭合，日暮乱归鸦。"
        },
        {
            "标题": "扬州成元章居竹轩",
            "作者": "王冕",
            "内容": "老夫住近山阴曲，万竹中间一草堂。开径不曾防俗客，读书恰是得清凉。好风时时动环佩，明月翩翩来凤凰。正与诸君轩子近，可能携酒共徜徉？"
        },
        {
            "标题": "梅竹轩为杨君道赋",
            "作者": "王冕",
            "内容": "湖上轩窗面面幽，山居正是御书楼。一枝晴雪连云白，三径清风似水流。且喜往来无俗客，只兹潇洒胜封侯。题诗已有林和靖，乘兴岂无王子猷？"
        },
        {
            "标题": "客边 其一",
            "作者": "王冕",
            "内容": "微雨久不歇，浸成留客天。衔杯聊复尔，弹铗已萧然。落叶饶秋恨，鸣蛩减夜眠。故园归未得，日日数行船。"
        },
        {
            "标题": "客边 其二",
            "作者": "王冕",
            "内容": "泽国秋云重，淮山夜雨深。感时多得句，怀古独沾襟。照镜怜新发，持螯息壮心。知音无处问，冷落七弦琴。"
        },
        {
            "标题": "客边 其五",
            "作者": "王冕",
            "内容": "世事朝朝异，炎凉处处同。江山千古在，风月几时穷。采菊思陶令，登楼忆庾公。客情消不得，又听北征鸿。"
        },
        {
            "标题": "客边 其三",
            "作者": "王冕",
            "内容": "飘荡将何倚？凄凉不自禁。江湖千里梦，风雨五更心。游子黄金印，幽人绿绮琴。渠方汩朝市，吾合老山林。"
        },
        {
            "标题": "柯博士竹图",
            "作者": "王冕",
            "内容": "先生原是丹丘仙，迎风一笑春翩翩。琅玕满腹造化足，须臾笔底开渭川。我家只在山阴曲，修竹森森照溪绿。只今榛莽暗荒烟，梦想清风到茅屋。今朝看画心茫茫，坐久不觉生清凉。夜深明月入高堂，吹箫唤来双凤凰。"
        },
        {
            "标题": "柯博士画竹",
            "作者": "王冕",
            "内容": "湖州老文久已矣，近来墨竹夸二李。纷纷后学争夺真，画竹岂能知竹意。奎章学士丹丘生，力能与文相抗衡。长缣大楮纵挥扫，高堂六月惊秋声。人传学士手有竹，我知学士琅玕腹。去年长歌下溪谷，见我忘形笑淇澳。我为爱竹足不闲，十年走遍江南山。今日披图看新画，乃知爱竹亦如我。何当置我于其下，竹冠草衣相对坐，坐啸清风过长夏。"
        },
        {
            "标题": "客兴",
            "作者": "王冕",
            "内容": "鹤鸣猿啸近如何，客里枯衣结薜萝。峡石卧云山气重，江风翻雨树声多。狂夫对酒评秦法，野老敲檀和楚歌。谁似酸斋弄奇崛？好诗和梦写渔蓑。"
        },
        {
            "标题": "客情",
            "作者": "王冕",
            "内容": "几日不启户，庭前青草多。故缘诗思涩，不奈客情何。贫贱家无定，英雄剑懒磨。江山千万里，回首一长歌。"
        },
        {
            "标题": "客况",
            "作者": "王冕",
            "内容": "为客少安睡，终宵听雨声。每因年岁晚，不称路途情。贫贱交游少，疏豪去就轻。萧萧须发改，殊觉负平生。"
        },
        {
            "标题": "客思",
            "作者": "王冕",
            "内容": "破衣悬软毛，短发被秋风。汶水长鱼白，滕州小米红。人情今日异，客路去年同。万里关山外，孤鸿缥渺中。"
        },
        {
            "标题": "申屠子迪游兰亭次韵答之",
            "作者": "王冕",
            "内容": "茂林修竹苍烟外，断碣荒亭古道傍。俯仰乾坤慨今昔，笑谈风月引壶觞。幽兰垂佩茎茎紫，佳菊团金朵朵黄。谁信无钱陶处士？脱巾潇洒卧浔阳。"
        },
        {
            "标题": "寓意十首次敬助韵 其六",
            "作者": "王冕",
            "内容": "圣贤不浪出，处士匪怀居。孔明是何人？高卧南阳庐。躬耕良自苦，待时故踌蹰。所为梁父吟，岂比封禅书？"
        },
        {
            "标题": "即事",
            "作者": "王冕",
            "内容": "五色云开见太平，九天风露一时清。燕雀飞飞自得乐，草木欣欣俱向荣。渭川何时起尚父，宣室安能召贾生？田间野老罢癃甚，忍死愿观风化成。"
        },
        {
            "标题": "离别吟",
            "作者": "王冕",
            "内容": "寒风飒大野，行子行河梁。执手不忍弃，迟迟复遑遑。朋友会面难，慷慨热中肠。人生岂无家？结交在踣傍。今晨强绸缪，明各天一方。相见苦不早，离别徒悲伤。"
        },
        {
            "标题": "李侯 其一",
            "作者": "王冕",
            "内容": "李侯世名仕，誉重才德优。清白树嘉政，藉藉载歌讴。夫何挽尘鞅？幽幽滞南州。游魂未能归，永怀故园丘。孤云落日淡，惊涛大江秋。匪以见者悲，抑为闻者愁。我亦陟岵子，忽觉涕泪流。"
        },
        {
            "标题": "李侯 其二",
            "作者": "王冕",
            "内容": "李君潇洒姿，沦落在羁旅。相见无长言，潸然泪如雨。一身顾何为？七丧未能举。江山隔中州，遥遥望乡土。岂以途路艰？所值时节迕。乌鸟有私情，而人复何处？行行望苍天，那知此情苦。郭范久不作，此义孰为补？"
        },
        {
            "标题": "历枣强县",
            "作者": "王冕",
            "内容": "我生值数奇，长年但奔走。风霜苦侵凌，焉得不白首？前日东阿城，龌龊浑鸡狗。今朝枣强县，蹐跼随人后。凄凉有谁知？辛苦只自受。解冻燎枯槁，屏寒贳黄酒。驱奴问程途，炊粮借刁斗。休言美其味，且自精其口。腻垢不能去，面貌殊觉厚。登顿过村落，不复论妍丑。或遇短发妪，或见长眉叟。指点向人言，此地荒凉久。东住河西使，西古太原守。高楼对甲第，过眼成林薮。更有好坟墓，亦复为田亩。富贵生灭沤，祸福翻覆手。彼时与此时，视吾何所有？我听老叟言，感慨欲吐呕。却羡陶渊明，归纳种杨柳。"
        },
        {
            "标题": "林壑亭",
            "作者": "王冕",
            "内容": "会稽林壑东南胜，结构新亭亦壮哉。树密不知云出没，山深常听水喧豗。清幽可许渔樵隐，游赏岂无王谢来？我欲题诗追李杜，风流不是出群才。"
        },
        {
            "标题": "临清阻雪二首 其二",
            "作者": "王冕",
            "内容": "一片雪飞寒较多，即看漫地却如何？竞传暖体须燕玉，谁肯停杯慰楚娥？\n直北大风山欲倒，江南无冻水生罗。临清不是长安道，时听凌空响王轲。"
        },
        {
            "标题": "临清阻雪 其一",
            "作者": "王冕",
            "内容": "海气排空云塞山，北来飞雪苦多寒。柳条捶雪枝枝重，衣带缘愁故故宽。客路何时无跋涉？世情随处有艰难。濮州城外临清县，今夜留船得梦安。"
        },
        {
            "标题": "刘商观奕图石刻本",
            "作者": "王冕",
            "内容": "棋畔樵人斧柯烂，正与刘商旧画同。粉默消磨雕刻在，神仙飘忽有无中。青霞惟见两童子，白发吾邻四老翁。休把闲心动机事，只宜高卧听松风。"
        },
        {
            "标题": "留题悠然阁",
            "作者": "王冕",
            "内容": "高阁潭空影，开窗彻虚明。依依杨柳阴，微凉入床清。原田远风交，平林素烟横。喜喜车马来，而听禽鸟声。境物随所适，于心淡无营。悠然会真趣，得酒辄自倾。客至竟忘言，坐对南山青。"
        },
        {
            "标题": "庐山行送行",
            "作者": "王冕",
            "内容": "庐山根盘几百里，屏风九叠开画图。浮岚吐秀挹南斗，黛色眇眇来青湖。山西石门翠如刷，山东石镜大如月。三梁倒挂银河疏，六月飞花洒寒雪。春风锦绣花玲珑，彩云盘结摩霄宫。凉回紫极竹声远，红尘不到金芙蓉。我昔曾穿谢公屐，散策曾寻谢公迹。微风弄景松桧鸣，微雨弄晴瑶草碧。重峦叠嶂烟凄迷，剥苔扫碧寻古题。兴阑回首不知处，落花流水孤猿啼。君作庐山游揽结，庐山秀拂拭双瞳。人细看莲花漏？转首白云如雪飞。庐山面目非当时，归来旧事不须问，石田水暖菖蒲肥。"
        },
        {
            "标题": "芦花道人换被图",
            "作者": "王冕",
            "内容": "高昌野人见几早，发须不待秋风老。脱身放浪烟水间，富贵功名尽除扫。坐对渔翁交有道，青绫何似芦花好？从时拜赐芦花人，自云不让今古贫。高眠听梦梦更真，白月满船云满身。起来拍手波粼粼，款乃撼动人间春。"
        },
        {
            "标题": "素梅 四四",
            "作者": "王冕",
            "内容": "云间古寺陆机宅，草木萧森鹤不来。惟有溪头老梅树，霜花犹是旧时开。"
        },
        {
            "标题": "梅花 其一",
            "作者": "王冕",
            "内容": "朔风吹撼处士庐，冻云隔月天模糊。无名草木混色界，广平心事今何如？梅花荒凉似无主，好春不到江南土。罗浮山下蘼芜烟，玛瑙坡前荆棘雨。相逢可惜年少多，竞赏桃李夸豪奢。老夫欲语不忍语，对梅独坐长咨嗟。昨夜天寒孤月黑，芦花卷风吹不得。髑髅梦老披蒙节，黄河万里无颜色。老夫潇洒归岩阿，自锄白雪栽梅花。兴酣击剑长啸歌，不问世上官如麻。疏枝错落花灿烂，正似推篷溪上看。冻痕不剥五更霜，藓色犹存百年干。孤山处士诗梦寒，罗浮仙人酒兴阑。天荒地老行路难，谁传春色来人间？君不见江南物色今匪昔，大谷长林尽荆棘。岁寒何处论襟期？坐对云山空叹息。东楼女儿白□歌，西楼美酒唤杏花。总有高人爱高洁，踏雪谁肯来山家？老我无能惯清苦，写梅种梅千万树。霜清月白夜更长，每是狂歌不归去。只今潦倒霜苧垂，世情恬淡俱忘机。读书写字两眼眵，断白搔堕随花飞。转首江南隔尘土，白月流光双鹤舞。一声羌管过南楼，夷石心肠亦凄楚。安得唤起陈云龙？长船满载玻璃红。浩歌拍拍随春风，大醉惊倒江南翁。"
        },
        {
            "标题": "素梅 十六",
            "作者": "王冕",
            "内容": "疏花粲粲照寒水，玛瑙坡前春独回。却忆去年风雪里，吹箫曾棹酒船来。"
        },
        {
            "标题": "谩兴（四首）",
            "作者": "王冕",
            "内容": "青山隐隐带滦河，金碧光中望馺娑。五谷不生羊马盛，二仪殊候雪霜多。打围阵合穹庐转，警跸声传御驾过。漠漠黄沙天万里，壮心未解说风波。"
        },
        {
            "标题": "谩兴（四首）",
            "作者": "王冕",
            "内容": "关中险固冯三辅，陇右勾连接四川。簇簇楼台悬日月，盈盈花草烂云烟。飚回海上沙飞雪，雨足江南水拍天。可笑华山陈处士，风流文彩却贪眠。¤"
        },
        {
            "标题": "漫兴 其六",
            "作者": "王冕",
            "内容": "壬辰天意别，春夏雨冥冥。云气何时敛？江声未得停。书生怜白发，壮士喜青萍。昨夜登西阁，悲笳不忍听。"
        },
        {
            "标题": "漫兴 十一",
            "作者": "王冕",
            "内容": "登高聊纵目，怀古忽伤心。北极星辰远，中原草木深。天寒群雁叫，夜静独猿吟。处处知音少，尘埃绿绮琴。"
        },
        {
            "标题": "漫兴十九首 其六",
            "作者": "王冕",
            "内容": "壬辰天意别，春夏雨冥冥。云气何时敛，江声未得停。\n书生怜白发，壮士喜青萍。昨夜登西阁，悲笳不忍听。"
        },
        {
            "标题": "漫兴 其四",
            "作者": "王冕",
            "内容": "壮心殊未已，望望尽黄沙。韦帽笼鸦鹘，毡囊载骆驼。过关南客少，出塞北风多。田牧俱荒废，空怀马伏波。"
        },
        {
            "标题": "漫兴 十七",
            "作者": "王冕",
            "内容": "重阳今日是，风雨满空城。白发殊无赖，黄花似有情。山寒孤树老，江净众鸥明。且愿烽尘息，讴歌乐太平。"
        },
        {
            "标题": "漫兴 其三",
            "作者": "王冕",
            "内容": "天时今亦异，地丑古来非。永夜惟消酒，严寒未授衣。一时风色变，万里雪花飞。小大持弓矢，相呼出打围。"
        },
        {
            "标题": "漫兴 十四",
            "作者": "王冕",
            "内容": "深秋天气好，且喜病魔消。对客论三史，令人愧六朝。山河空板荡，民物竞萧条。白首思无策，甘心学野樵。"
        },
        {
            "标题": "漫兴十九首 其十一",
            "作者": "王冕",
            "内容": "登高聊纵目，怀古忽伤心。北极星辰远，中原草木深。\n天寒群雁叫，夜静独猿吟。处处知音少，尘埃绿绮琴。"
        },
        {
            "标题": "漫兴 其四",
            "作者": "王冕",
            "内容": "四川听雨化，三辅受风清。但得公行道，何劳苦用兵？关山无阻碍，淮甸渐清平。闻说招民义，衔哀事远征。"
        },
        {
            "标题": "漫兴 十六",
            "作者": "王冕",
            "内容": "自笑青云远，谁怜白发孤？艰难知道路，潇洒问江湖。事业留诗卷，田园入画图。清高过老杜，囊底一钱无。"
        },
        {
            "标题": "漫兴十九首 其三",
            "作者": "王冕",
            "内容": "草木何摇撼，工商已破家。饶州沈白器，勾漏伏丹砂。\n吴下难移粟，江西不运茶。朝廷政宽大，应笑井中蛙。"
        },
        {
            "标题": "漫兴 其三",
            "作者": "王冕",
            "内容": "风花片片落瑶台，江北江南春未回。老子胸中自潇洒，故乡何处却徘徊。海云挟雨连天黑，江鹳如人近屋来。景物相看只如此，沽杯且放好怀开。"
        },
        {
            "标题": "漫兴 十八",
            "作者": "王冕",
            "内容": "雨阻龙山会，云荒戏马台。且看黄菊放，休待白衣来。事业书千卷，功名水一杯。登临聊复尔，吟啸漫徘徊。"
        },
        {
            "标题": "漫兴十九首 其十",
            "作者": "王冕",
            "内容": "撤幕愁归燕，颓垣警睡尨。鱼声飞玉署，花梦破璚窗。\n紫诏传三省，黄巾出两江。何时舞干羽？尽使有苗降。"
        },
        {
            "标题": "漫兴十九首 其十五",
            "作者": "王冕",
            "内容": "秋风清瘴疠，明月照山河。绝国干戈少，空城鼓角多。\n脱巾怜短发，醉酒觉身和。漫对黄花坐，无劳白苧歌。"
        },
        {
            "标题": "漫兴 其五",
            "作者": "王冕",
            "内容": "一说妖氛起，生民欲断魂。村墟空壁落，市井变营屯。尽道无生计，谁为奉至尊？吾居更萧索，事业不须论。"
        },
        {
            "标题": "漫兴 十九",
            "作者": "王冕",
            "内容": "吟诗怀杜甫，持酒看吴钧。落叶千林晓，飞鸿万里秋。只嫌风俗变，不为别离愁。向晚闻征鼓，徘徊倚小楼。"
        },
        {
            "标题": "漫兴 十五",
            "作者": "王冕",
            "内容": "秋风清瘴疠，明月照山河。绝国干戈少，空城鼓角多。脱巾怜短发，醉酒觉身和。漫对黄花坐，无劳白苧歌。"
        },
        {
            "标题": "漫兴 其七",
            "作者": "王冕",
            "内容": "处处言离乱，纷纷觅隐居。山林增气象，城郭转空虚。侠客思骑虎，溪翁只钓鱼。诸生已星期，那得论诗书。"
        },
        {
            "标题": "漫兴十九首 其八",
            "作者": "王冕",
            "内容": "辟难人争出，居家我独痴。况兼亲已老，无奈病相欺。\n湖海迷舟楫，关山振鼓鼙。忘机閒看竹，得兴漫题诗。"
        },
        {
            "标题": "漫兴十九首 其七",
            "作者": "王冕",
            "内容": "处处言离乱，纷纷觅隐居。山林增气象，城郭转空虚。\n侠客思骑虎，溪翁只钓鱼。诸生已星散，那得论诗书。"
        },
        {
            "标题": "漫兴十九首 其五",
            "作者": "王冕",
            "内容": "一说妖氛起，生民欲断魂。村墟空壁落，市井变营屯。\n尽道无生计，谁为奉至尊？吾居更萧索，事业不须论。"
        },
        {
            "标题": "漫兴 十三",
            "作者": "王冕",
            "内容": "湿云垂地重，孤雁入天鸣。到处干戈近，何时海岱清？孤灯悬古壁，寒漏落空城。可羡商山老，优游待太平。"
        },
        {
            "标题": "漫兴 十二",
            "作者": "王冕",
            "内容": "干戈犹未定，鼙鼓岂堪闻？忧国心如醉，还家梦似云。关山千里远，吴楚一江分。朋旧俱零落，空嗟白鸟群。"
        },
        {
            "标题": "梅花 其二",
            "作者": "王冕",
            "内容": "潇洒托身溪谷，清高不染红尘。数点幽花的砾，包藏万斛阳春。"
        },
        {
            "标题": "梅花 十五",
            "作者": "王冕",
            "内容": "明洁众所忌，难与群芳时，怀贞岁华晚，只有天地知。"
        },
        {
            "标题": "梅花 其一",
            "作者": "王冕",
            "内容": "肯同凡卉争妍？自与高人索笑。他年鼎鼐调和，不改山林节操。"
        },
        {
            "标题": "梅花 其五",
            "作者": "王冕",
            "内容": "何处寻春信？江南路渺漫。夜深山月白，疏影隔窗看。"
        },
        {
            "标题": "梅花 十四",
            "作者": "王冕",
            "内容": "面墨已无情，岂但心如夷？昨宵疏影横，空山半窗月。"
        },
        {
            "标题": "梅花 其七",
            "作者": "王冕",
            "内容": "疏枝照清浅，一见兴何饶？记得春风夜，题诗过断桥。"
        },
        {
            "标题": "梅花 其一",
            "作者": "王冕",
            "内容": "林下见清真，草衣如野人。开花冰雪里，岂是不知春？"
        },
        {
            "标题": "梅花 其二",
            "作者": "王冕",
            "内容": "江南十月天雨霜，人间草木不敢芳。独有溪头老梅树，面皮如夷生光芒。朔风吹寒珠蕾裂，千花万花开白雪。仿佛瑶台群玉妃，夜深下踏罗浮月。银铛泠然动清韵，海烟不隔罗浮信。相逢漫说岁寒盟，笑我飘流霜满□。君家白露秋满缸，放怀饮我千百觞。气酣脱颖恣盘礴，拍手大叫梅花王。五更窗前博山冷，么凤飞鸣酒初醒。起来笑揖石丈人，门外白云三万顷。"
        },
        {
            "标题": "梅花 其三",
            "作者": "王冕",
            "内容": "不同杨柳争妍，冷笑托根泉石。岁寒寄语高人，可问调羹消息？"
        },
        {
            "标题": "梅花 十一",
            "作者": "王冕",
            "内容": "湖上春何在？罗浮梦已空。清香入书屋，不是杏花风。"
        },
        {
            "标题": "梅花 其二",
            "作者": "王冕",
            "内容": "清苦良自持，忘言养高洁。夜静月明多，开门满山雪。"
        },
        {
            "标题": "梅花十五首 其五",
            "作者": "王冕",
            "内容": "何处寻春信，江南路渺漫。夜深山月白，疏影隔窗看。"
        },
        {
            "标题": "梅花 其四",
            "作者": "王冕",
            "内容": "故人江海去，相隔万重云。岁晚思无已，梅花可寄君。"
        },
        {
            "标题": "梅花 其九",
            "作者": "王冕",
            "内容": "冷艳凝轻露，清香度晚风。如何冰玉质，却学小桃红？"
        },
        {
            "标题": "梅花 其三",
            "作者": "王冕",
            "内容": "朔风吹寒脱繁木，石溜潺潺出空谷。荒村野店少人行，独有寒梅照寒渌。玉质灿灿无纤埃，春风不来花自开。平生清苦能自守，焉肯改色趋樽缶？我与梅花颇同调，相见相忘时索笑。冰霜岁晚愈精神，不比繁华易凋耗。长安多少骑马郎，寻芳竞集桃李场。东家买酒西家尝，引得世间蜂蝶忙。"
        },
        {
            "标题": "梅花十五首 其三",
            "作者": "王冕",
            "内容": "十月霜风寒，山木俱摧折。独此冰玉姿，照影清溪月。"
        },
        {
            "标题": "梅花十五首 其一",
            "作者": "王冕",
            "内容": "林下见清真，草衣如野人。开花冰雪里，岂是不知春？"
        },
        {
            "标题": "梅花十五首 其二",
            "作者": "王冕",
            "内容": "清苦良自持，忘言养高洁。夜静月明多，开门满山雪。"
        },
        {
            "标题": "梅花 十二",
            "作者": "王冕",
            "内容": "庭院春日迟，风回翠鸾舞。谁倚玉阑干？摇动燕脂雨。"
        },
        {
            "标题": "梅花 十三",
            "作者": "王冕",
            "内容": "不作桃李态，山林别是春。但令心似夷，何虑惹缁尘？"
        },
        {
            "标题": "梅花 其三",
            "作者": "王冕",
            "内容": "十月霜风寒，山木俱摧折。独此冰玉姿，照影清溪月。"
        },
        {
            "标题": "梅花 其八",
            "作者": "王冕",
            "内容": "仙子步轻盈，泠泠玉佩声。罗浮烟水远，诗梦不胜情。"
        },
        {
            "标题": "梅花易洞为胡伏臣赋",
            "作者": "王冕",
            "内容": "梅花拥林屋，潇洒极静深。清风散余香，皓月登虚阴。中有学古人，坐窥天地心。神机一感动，妙化不可寻。持诚问先民，羲皇有余音。"
        },
        {
            "标题": "梅花 其六",
            "作者": "王冕",
            "内容": "老干渍清霜，寒梢挂新月。徐徐暗香来，可是春机泄？"
        },
        {
            "标题": "梅花屋",
            "作者": "王冕",
            "内容": "荒苔丛筱路萦回，绕涧新栽百树梅。花落不随流水去，鹤归常带白云来。\n买山自得居山趣，处世浑无济世材。昨夜月明天似洗，啸歌行上读书台。"
        },
        {
            "标题": "送太上人之四明",
            "作者": "王冕",
            "内容": "胜地称三佛，佳山指四明。雁飞江雨歇，龙蛰海潮平。见客无多论，看云或动情。有人问梅叟，为说似浮萍。"
        },
        {
            "标题": "猕猴",
            "作者": "王冕",
            "内容": "猕猴本兽属，野性殊不常。俄然脱秽垢，冠盖儒衣冠。敛丑著面具，向人舞郭郎。跳踉媚小儿，寸得梨枣尝。假彼草木味，换此虮虱肠。终然匪我类，教养徒自伤。不如夺衣巾，弃置山野傍。"
        },
        {
            "标题": "明上人画兰图",
            "作者": "王冕",
            "内容": "吴兴二赵俱已矣，雪窗因以专其美。不须百亩树芳菲，霜毫扫动光风起。大花哆唇如笑人，小花敛媚如羞春。翠影飘飘舞轻浪，正色不染湘江尘。湘江雨冷暮烟寂，欲问三闾杳无迹。忾慷不忍读离骚，目极飞云楚天碧。"
        },
        {
            "标题": "暝色",
            "作者": "王冕",
            "内容": "暝色沉孤屿，秋声入远林。飞鸿频顾影，独客易伤心。相识无知己，交游少信音。未能酬壮志，沽酒且长吟。"
        },
        {
            "标题": "墨梅 其四",
            "作者": "王冕",
            "内容": "莫厌缁尘染素衣，山间林下自相宜。玉堂多少闲风月，老子熟眠殊不知。"
        },
        {
            "标题": "墨梅 其一",
            "作者": "王冕",
            "内容": "老仙醉吸墨数斗，吐出梅花个个真。相见草嫌颜色异，山林别是一般春。"
        },
        {
            "标题": "陌上桑",
            "作者": "王冕",
            "内容": "陌上桑，无人采，入夏绿阴深似海。行人来往得清凉，借问蚕姑无个在。蚕姑不在在何处？闻说官司要官布。大家小家都捉去，岂许蚕姑独能住？日间绩麻夜织机，养蚕种田俱失时。田夫奔走受鞭笞，饥苦无以供支持。蚕姑且将官布办，桑老田荒空自叹。明朝相对泪滂沱，米粮丝税将奈何？"
        },
        {
            "标题": "墨梅 其二",
            "作者": "王冕",
            "内容": "面皮如夷惯风霜，焉肯托根桃李场？转首江南春似梅，一声箫管月苍苍。"
        },
        {
            "标题": "南城怀古 其二",
            "作者": "王冕",
            "内容": "青山连壁是居庸，古北渔阳一线通。人物尽随风土变，川原须是古今同。淡烟著柳金沟暗，小雨飞花玉殿空。昨夜角声吹不起，老乌啼过建章宫。"
        },
        {
            "标题": "南风热",
            "作者": "王冕",
            "内容": "炎风来何狂？似欲吹山倒。狼籍树底云，散漫屋上草。赤日炽大炉，泥沙热如炒。东皋与西陇，禾苗尽枯槁。"
        },
        {
            "标题": "南城怀古 其一",
            "作者": "王冕",
            "内容": "日上高城望大荒，西山东海气茫茫。铜驼踪迹埋荒草，元菟风尘识战场。礼乐可知新制度，山河谁问旧封疆？书生慷慨何多感，转忆轮台汉武皇。"
        },
        {
            "标题": "南阳闸下",
            "作者": "王冕",
            "内容": "十月黄河道，舟行浊水泥。今晨见清浅，不觉散凄迷。云转山腰断，天连野色低。可知茅屋近，忽听一声鸡。"
        },
        {
            "标题": "司马氏藏唐子华山水扇画",
            "作者": "王冕",
            "内容": "近来山水画郭熙，江南独数休宁令。笔法精奇意态古，咫尺万里开天镜。岩头老树如老龙，隔湖喜见山重重。小桥依约野色远，茅庐隐映林影空。门前垒块石头路，荒苔野草青无数。往来不见车马尘，正似山翁旧居处。程伯休父司马孙，风流文彩垂青门。平生爱书入骨髓，尺素寸楮无不存。我生所好亦殊绝，一见此图狂欲跌。安得为招唐令来？添我梅花千树雪。"
        },
        {
            "标题": "偶成 其三",
            "作者": "王冕",
            "内容": "山郭方迎五日春，飞飞风雪欲愁人。老年作客殊无策，适兴吟诗似有神。溪上梅花谁可共？天涯鸥鸟漫相亲。酒阑细看柴桑论，始觉桃源不避秦。"
        },
        {
            "标题": "偶成 其七",
            "作者": "王冕",
            "内容": "出门无侣杖藜轻，溪上梅花相笑迎。独鹤远从天际下，老夫如在画中行。千峰日出流云气，万壑松鸣杂水声。巾袂不知苍翠重，看山直过越王城。"
        },
        {
            "标题": "秋夜偶成 其六",
            "作者": "王冕",
            "内容": "潇潇寒雨满江楼，底事无端生百忧。铁砚磨穿灯火夜，貂裘敝尽风霜秋。五更空自听鸡舞，四海有谁持犗钩。可羡当时张许辈，蒲萄宫里烂羊头。"
        },
        {
            "标题": "秋夜偶成 其四",
            "作者": "王冕",
            "内容": "孤云杳杳雁声寒，黄叶萧萧诗思悭。坐对酒樽怀北海，啸歌白石向南山。菊花野雨家何处？□老秋风客未还。梁甫不吟君莫问，卧龙寂寞草庐闲。"
        },
        {
            "标题": "偶成 其五",
            "作者": "王冕",
            "内容": "去年今日雨潇潇，今日天晴雪尚消。杖履谁来看花柳，江湖何处得渔樵？徒叨食饮居安土，未有功劳补圣朝。入夜遥遥瞻北斗，紫云团盖上青霄。"
        },
        {
            "标题": "秋夜偶成 其三",
            "作者": "王冕",
            "内容": "生憎尘俗苦相侵，渐渐移家入远林。但得瓮中多白酒，何须囊里有黄金。关山夜静笳声惨，淮海秋高雁影沈。底事怀人作痴坐，短檠花冷石房深。"
        },
        {
            "标题": "秋夜偶成 其一",
            "作者": "王冕",
            "内容": "风雷不改旧山河，华屋年深蔓绿萝。龙柱云消金气冷，凤台人去月明多。英雄空听生铜吼，感慨谁知白石歌。转首五湖秋水阔，且将闲兴寄渔蓑。"
        },
        {
            "标题": "偶成 其一",
            "作者": "王冕",
            "内容": "人言栗里是吾家，问信东皋事已讹。残岁都闻呼盗贼，良宵谁复望星河？门迎野水垂杨柳，屋枕云山带荔萝。沽酒陶情作闲梦，岂知冰冻合滹沱？"
        },
        {
            "标题": "偶成 其六",
            "作者": "王冕",
            "内容": "玉漏无声落草庐，荒村遥夜石灯孤。开门探雪三尺许，举眼看山一寸无。谁闵将军穷窟穴？空多公子梦氍毹。老吾不作功名想，只欲扁舟泛五湖。"
        },
        {
            "标题": "秋夜偶成 其五",
            "作者": "王冕",
            "内容": "冉冉新霜上□毛，相逢何事论英豪？山城雨重钟声短，海国风清剑气高。且自草衣同牧竖，不须骢马列官曹。古来勋业真堪笑，三士杀身争二桃。"
        },
        {
            "标题": "偶书 其二",
            "作者": "王冕",
            "内容": "闻鸡何用舞，对酒且高歌。湖海情如故，风霜老奈何。相交知己少，入梦好山多。玩世能成癖，纷纷事已讹。"
        },
        {
            "标题": "偶书 其一",
            "作者": "王冕",
            "内容": "浮云生远树，落日动江波。坐对青山好，其如白发何？寄诗凭问讯，沽酒借颜酡。忽忆平时节，吴淞听棹歌。"
        },
        {
            "标题": "盆中树",
            "作者": "王冕",
            "内容": "橐驼已矣树多病，后世谁能谕官政？盘根银节入盆盂，岂伊妡生之本性？童童结盖拥绿云，皮肤转卷生虫纹。幽人重之如重宝，置诸座右同佳宾。时时玩赏勤拂试，要做人前好颜色。自怜无路接春风，惭愧荆榛得甘泽。人言此树受恩爱，我独悲之受其害。既无所资无所求，何故矫为阿媚态？嗟哉木命既有亏，其所玩者何为奇？君不见石家珊瑚高且贵，今日根株在何地？又不见李家花木比异珍，于今野草秋烟昏。姚黄魏紫夸艳美，看到子孙能有几？人生所重重有德，耳目之娱何足齿？我知万物各有缘，胡不听之于自然？平原太谷土无限，樗栎能与天齐年。此树那宜此中种，器小安能成大用？愿君移向长林间，他日将来作梁栋。"
        },
        {
            "标题": "题温日观蒲萄",
            "作者": "王冕",
            "内容": "日观大士道眼空，佯狂自唤温相公。浩然之气塞天地，书法悟入蒲萄宫。有时泼墨动江浦，叱喝怒骂生风雨。草圣绝倒张伯英，春蚓秋蛇何足数？龙须倒卷鬼眼枯，枯藤脱落无根株。多年明有唤不下，烂叶搭架秋模糊。流沙渡头听鼍鼓，沧海桑田事非古。大士于此不露机，示人落落离言语。只今相去数十年，看书看画心茫然。安得美酒三百船？与君大醉西湖天。"
        },
        {
            "标题": "漆树行",
            "作者": "王冕",
            "内容": "东园漆树三丈长，绿叶花润枝昂藏。虫蚁不食鸟不啄，皮肤破碎成痍疮。野人摩抚重太息，受辱匪因临道旁。九天降气疏涩液，大家小家来取将。陶盆纸笼攒待满，手中白刃磨秋霜。况兼时令值肃杀，苟无正性安敢当？所愿天下尽光泽，岂辞一身多损伤？君不见西郊樗栎百尺强，薜荔裹缚蝼蚁房，此物安可升庙廊？"
        },
        {
            "标题": "钱塘纪行",
            "作者": "王冕",
            "内容": "废苑荒凉官树老，春雨濛濛长芳草。翠石玲珑绾毒蛇，土花乱贴榆钱小。犹忆建炎南渡时，五云护拥蛟龙旌。金舆玉辇事游幸，名花不待东风吹。紫霞蒲萄动春浪，腰鼓腾雷盘锦杖。千官景从轩冕入，歌声婉转青天上。阊闾新启铜龙楼，长江万里为鸿沟。中原北望草木秋，王孙不识山河愁。垂衣东南成至治，百五十年真梦寐。只今往事漫蒿莱，文物衣冠俱扫地。西湖水昏迷钓船，南屏月冷啼杜鹃。咸平元祐事茫然，梅花杨柳俱忘言。鄂州老将呼不起，石塔如壶枕江尾。行殿白日古磷飞，游子无言泪如水。"
        },
        {
            "标题": "遣兴 其二",
            "作者": "王冕",
            "内容": "种禾莫存莠，种树莫引萝。引萝苦其树，存莠伤其禾。营营百年内，变灭成几何？结交苟不择，中道生怨窝。可信一寸水，能起万丈波。"
        },
        {
            "标题": "遣兴 其四",
            "作者": "王冕",
            "内容": "旌旗明紫塞，云雾暗潼关。尽说王师盛，应知伯道艰。东风吹白草，落日动青山。羽檄飞边报，将军信雅闲。"
        },
        {
            "标题": "遣兴 其三",
            "作者": "王冕",
            "内容": "老来百病出，坐卧不能安。稍得春风暖，寻忧夜雨寒。中原人倥偬，南国步艰难。薇省分权重，匡时自选官。"
        },
        {
            "标题": "遣兴 其二",
            "作者": "王冕",
            "内容": "直北黄河走，江南白浪浮。人民正饥渴，官府急诛求。处处催兵器，城城建火楼。老吾头已白，忍死为君忧。"
        },
        {
            "标题": "遣兴 其一",
            "作者": "王冕",
            "内容": "凿井思所汲，耕田期有秋。人生岂无志？每为饮食谋。纷纷路傍儿，傥荡思公侯。风云一转折，事业不可筹。何如涧底泉？清清长自流。"
        },
        {
            "标题": "遣兴四首 其四",
            "作者": "王冕",
            "内容": "旌旗明紫塞，云雾暗潼关。尽说王师盛，应知伯道艰。\n东风吹白草，落日动青山。羽檄飞边报，将军信雅閒。"
        },
        {
            "标题": "遣兴 其一",
            "作者": "王冕",
            "内容": "破屋悬寒雨，空窗度晓云。家贫无外虑，身老厌多闻。草木随时长，虫鱼自作群。行吟聊遣兴，不必论功勋。"
        },
        {
            "标题": "雨中遣兴 其一",
            "作者": "王冕",
            "内容": "黯黯阴阴没大荒，髑髅无语剑生芒。青山有梦客千里，明月故人天一方。鹿走平原沙莽莽，龙飞沧海雨浪浪。相望多少相思意，倚遍危楼尚慨慷。"
        },
        {
            "标题": "琴鹤二诗送贾治安同知 其二",
            "作者": "王冕",
            "内容": "宰宰华表鹤，古质清且闲。旷哉万里怀，皓月同蹁跹。饥琢芝田春，渴饮瑶池泉。一鸣九皋远，梦浇琼华寒。下视寰中人，谁识横江仙？岂无王子乔？相期青云端。"
        },
        {
            "标题": "琴鹤二诗送贾治安同知 其一",
            "作者": "王冕",
            "内容": "猗猗绿绮琴，中秘云和音。一弹动鸣玉，再弹锵南金。翩翩玄鹤舞，幽幽孤凤鸣。嗟哉尘俗耳，折扬听哇淫。淳源日凋谢，谁识雅与南？愿更南风奏，以慰斯民心。"
        },
        {
            "标题": "潇洒",
            "作者": "王冕",
            "内容": "渐觉离乡远，宁知出处迂。风流看队马，潇洒入双鱼。谁解辞千乘，无人说二疏。老吾情不怯，漫读古人书。"
        },
        {
            "标题": "清明后日",
            "作者": "王冕",
            "内容": "旅游忽过清明节，百感中来与愿违。杨柳亭台春寂寂，杏花村落雨霏霏。青山对面人何在？白发倚门身未归。薄暮登高重惆怅，岂因萧飒故山薇？"
        },
        {
            "标题": "清明后日",
            "作者": "王冕",
            "内容": "旅游忽过清明节，百感中来与愿违。杨柳亭台春寂寂，杏花村落雨霏霏。\n青山对面人何在？白发倚门身未归。薄暮登高重惆怅，岂因萧飒故山薇？"
        },
        {
            "标题": "庆寿寺 其二",
            "作者": "王冕",
            "内容": "书记去已久，令人动慨慷。但能成事业，不解制纲常。花落重城晚，云沉大野荒。卢沟三尺土，春雨树苍苍。"
        },
        {
            "标题": "庆寿寺 其一",
            "作者": "王冕",
            "内容": "宝刹都城内，今朝旷野中。浮图瞻宝志，书记忆刘聪。画屋烟花绕，青松雨露浓。徘徊增感慨，历落问英雄。"
        },
        {
            "标题": "秋怀 其九",
            "作者": "王冕",
            "内容": "青松生崇冈，土浅松低徊。顾兹岁寒质，岂匪梁栋材？无奈牛羊牧，鄙贱蒿与莱。惟有溪上风，清声寄余哀。"
        },
        {
            "标题": "秋怀 其三",
            "作者": "王冕",
            "内容": "众星晨离离，孤月夜皓皓。白露成野霜，凋我窗下草。人无千岁期，焉得不速老？终当随物化，荣名亦何好？"
        },
        {
            "标题": "秋怀 其七",
            "作者": "王冕",
            "内容": "朝行太行路，夕渡巫峡水。所至或相触，舟车竟摧毁。人生各异面，方寸千万里。片语苟不符，其险过于此。"
        },
        {
            "标题": "秋怀 其五",
            "作者": "王冕",
            "内容": "淅淅凉风起，唧唧寒蛩鸣。草木郁氛侵，两曜衔晖明。河源失故道，岱宗眇余青。凭虚发浩叹，游子万里情。"
        },
        {
            "标题": "秋怀 其八",
            "作者": "王冕",
            "内容": "野蔓网丛棘，下有幽兰花。缄春敛华滋，古意良独多。霜寒九十月，萧飒如枯莎。但使本根在，菅茅将奈何？"
        },
        {
            "标题": "秋怀 十二",
            "作者": "王冕",
            "内容": "酌彼涧下水，弹此石上琴。希声应弦起，幽幽孤凤吟。曲中万里意，三叹无知音。岂但无知音？终恐无知心。"
        },
        {
            "标题": "秋怀 十一",
            "作者": "王冕",
            "内容": "庭前碧梧树，上有幽栖禽。养成五彩雏，鸣动黄钟音。拟之箫韶间，叶彼圣贤心。夫何失其所，委置荆杞林？"
        },
        {
            "标题": "秋怀 其十",
            "作者": "王冕",
            "内容": "东篱有佳菊，不比春兰芳。繁霜毒万卉，敷荣自弥章。云胡靖节后，古意俱茫茫。但见三径草，寂寞凄余香。"
        },
        {
            "标题": "秋怀 其六",
            "作者": "王冕",
            "内容": "驱驱上南国，依约金张里。旧日三重阶，风雨埋荆杞。王山故无恙，流水犹未已。幽幽树底禽，哀歌为谁起？"
        },
        {
            "标题": "秋山图",
            "作者": "王冕",
            "内容": "前年放船九江口，秋风猎猎吹蒲柳。买鱼沽酒待月明，不知江上青山走。三更吹笛欲唤人，□□白露依衣巾。故乡遥遥书断绝，空见过雁如飞云。去年却下七里滩，秋水满船秋月寒。子陵先生钓鱼处，荒台直起青云端。先生不受汉庭官，自与山水相盘桓。至今高节敦廉顽，清风凛凛谁能攀？泊舟登岸行复止，小径双岐通草市。石林远映树青红，正与今年画相似。茅庐半住林木里，白狗黄鸡小如蚁。翁媪无言童雇闲，可是太平风俗美。清水初落鱼蟹新，东邻酿熟呼西邻。相牵相把意思真，亲密不异朱陈民。李端笔力能巧妙，写我旧日经行到。岂是老梦眩水墨？不觉掀髯发长啸。殷家大楼沧海头，留我十日风雨秋。触景感动客邸愁，便欲卜筑山之幽。断桥流水无人处，添种梅花三百树。直待雪晴冰满路，骑驴相逐寻诗去。"
        },
        {
            "标题": "秋晚即事",
            "作者": "王冕",
            "内容": "十年湖海挟飞仙，今日凭高思窅然。关北又添三尺雪，江南别是一般天。紫髯老将悬清梦，白面儿郎减少年。说与南阳诸葛道，草庐虽好莫贪眠。"
        },
        {
            "标题": "秋夜偶成六首 其五",
            "作者": "王冕",
            "内容": "冉冉新霜上鬓毛，相逢何事论英豪？山城雨重钟声短，海国风清剑气高。\n且自草衣同牧竖，不须骢马列官曹。古来勋业真堪笑，三士杀身争二桃。"
        },
        {
            "标题": "秋夜偶成 其二",
            "作者": "王冕",
            "内容": "露华泥泥湿桐丝，渐觉新凉袭敝帏。肯羡轻生归马革，独怜清苦卧牛衣。种桃未必全忘世，采药终然会息机。欲问夷齐何处所？西风吹杀首阳薇。"
        },
        {
            "标题": "秋兴二首 其二",
            "作者": "王冕",
            "内容": "鼙鼓嘈嘈夜撼山，《霓裳》歌舞入人间。云围环佩沈斜谷，风敛旌旗入剑关。\n矍铄野翁掀雉尾，跳踃山鬼觌龙颜。书生豪放成何事，徒步归来供奉班。"
        },
        {
            "标题": "秋吟 其二",
            "作者": "王冕",
            "内容": "菜叶绿满地，菊枝青过阑。有为遵古道，无论及时官。树影经秋减，湖光入座宽。门前旧矶石，闲却钓鱼竿。"
        },
        {
            "标题": "秋吟 其一",
            "作者": "王冕",
            "内容": "夜雨滋蔬圃，秋风过草堂。长歌追李杜，高论入羲皇。戏水知鱼乐，寻膻看蚁忙。儿童建勋业，灯火得新凉。"
        },
        {
            "标题": "秋夜燕山旅舍偶成寄林致和",
            "作者": "王冕",
            "内容": "花漏无声海月阴，小窗灯火夜沈沈。出师表动英雄志，征伐书移慷慨心。边塞雪深迷小草，关河秋老见乔林。不须更论江南事，击剑长歌且漫斟。"
        },
        {
            "标题": "曲江春望图",
            "作者": "王冕",
            "内容": "高堂忽见芙蓉苑，恰似两京全盛时。翠幕高张公子燕，锦衣齐集内官仪。楼台影出青天近，弦管声回白日迟。花萼相辉银榜丽，水光山色绿差差。"
        },
        {
            "标题": "仁风",
            "作者": "王冕",
            "内容": "仁风蔼区宇，圣道日月明。膏泽育万汇，衣冠乐升平。夷陵虽云僻，岂无王化并？奈何洙泗流，不浃荆楚氓。蛆惑祠奸操，声教若掩扃。樊山老文学，执法开杳冥。荡涤众陋习，魑魅不能撄。巍巍鲁灵光，中天丽晶莹。一变风俗美，再变礼乐兴。允矣千载下，勋业昭汗青。"
        },
        {
            "标题": "闰七月二十三夜记梦诗 其一",
            "作者": "王冕",
            "内容": "历历青山出，翩翩白雁来。感时徒愤郁，吊古独悲哀。夜雨凄庭草，秋花老石苔。客怀消不得，怅望一徘徊。"
        },
        {
            "标题": "闰七月二十三夜记梦诗二首 其二",
            "作者": "王冕",
            "内容": "对镜多新白，怀人入远思。山河犹汉魏，风俗想轩羲。\n小草铜驼恨，荒陵玉雁悲。平生伊吕志，耕钓岂无为？"
        },
        {
            "标题": "过昭瑞宫次韵",
            "作者": "王冕",
            "内容": "金屋无人玉殿开，青蒲埋没遍莓苔。旧愁隐隐随烟浪，新恨绵绵入草莱。\n红叶已随流水去，黄门空忆看花来。东南富贵消磨尽，留得荒村古将台。"
        },
        {
            "标题": "三茅观",
            "作者": "王冕",
            "内容": "层峦开径隐空青，勃窣蹒跚眼力生。萝蹬痴岚留宿雨，石林寒竹动秋声。城隍下瞰红尘海，楼阁高悬白玉京。夜静何人吹凤管？碧桃千树月华明。"
        },
        {
            "标题": "三月廿九日夜欧阳省郎递至佳章观之技痒灯下",
            "作者": "王冕",
            "内容": "今时自与古时别，酒兴何如诗兴赊。风引白云归坐榻，雨蒸花气入窗纱。谩言海上神仙宅，不抵江南处士家。有客相过勿多论，老夫迂阔是生涯。"
        },
        {
            "标题": "十二月三日对月",
            "作者": "王冕",
            "内容": "今夜初生月，客中仍独看。遥怜吾老幼，未解脱饥寒。破壁箪瓢垒，疏梅霜雪团。再思先子训，默默泪阑干。"
        },
        {
            "标题": "山中杂兴 其二",
            "作者": "王冕",
            "内容": "因拜山农号，生涯日日新。带泥移瘦竹，和藓择枯薪。时酌山泉赏，都无世俗尘。乌鸢虽见忌，麋鹿自相亲。"
        },
        {
            "标题": "芙蓉山雉图",
            "作者": "王冕",
            "内容": "锦屏重重锦官宫，锦官宫苑多芙蓉。芙蓉花开仙子容，满城歌馆延秋风。秋风吹凉渡江浒，江上月明人笑语。举头无限是青山，富贵繁华定何许？风云变灭事已非，西宫南苑殊曩时。荒台野草气惨惨，翠筠冷雨秋离离。日暮萧声动霄汉，山鸡起舞云零乱。孤怀回首不胜情，对酒令人发长叹。"
        },
        {
            "标题": "山阴水村 其一",
            "作者": "王冕",
            "内容": "有水无行路，人家个个幽。青山开障远，碧树入村稠。纵是比邻屋，相过亦用舟。我来潇洒甚，处处见沙鸥。"
        },
        {
            "标题": "山药",
            "作者": "王冕",
            "内容": "山药依阑出，分披受夏凉。叶连黄独瘦，蔓引绿萝长。结实终堪食，开花近得香。烹庖入盘馔，不馈大官羊。"
        },
        {
            "标题": "山阴水村 其二",
            "作者": "王冕",
            "内容": "草阁凭江置，江深入夏寒。看山诗思远，对客酒杯宽。风景虽然别，行藏尽自安。浮萍轩子好，来往任盘桓。"
        },
        {
            "标题": "山中杂兴二十首 其十八",
            "作者": "王冕",
            "内容": "卜宅近山阿，柴门障薜萝。风清闻鹤唳，日暖听樵歌。\n密树悬青岛，平田浸白波。树船乘暮景，来往急如梭。"
        },
        {
            "标题": "山中杂兴二十首 其十三",
            "作者": "王冕",
            "内容": "山园无定式，力作是生涯。近水多栽竹，依岩半种茶。\n春风低小草，夜雨出新沙。不必闻时事，城中减大家。"
        },
        {
            "标题": "山中杂兴 十二",
            "作者": "王冕",
            "内容": "眺望春光远，登临夕照微。野云平细垒，山鸟怪儒衣。触处无高下，何劳论是非？寄言彭泽宰，出仕不如归。"
        },
        {
            "标题": "山中杂兴 其九",
            "作者": "王冕",
            "内容": "趁暖行山径，寻幽过野亭。雨开云气白，风动烧痕青。桃树新生蕊，梅心小结形。倚阑闲纵目，物物得娉婷。"
        },
        {
            "标题": "山中杂兴 其四",
            "作者": "王冕",
            "内容": "拄杖听鸣鸠，青山树色稠。雨寒云不起，沙乱水交流。对景堪垂涕，无为亦动愁。疲民正无奈，谁解为君筹？"
        },
        {
            "标题": "山中杂兴 其六",
            "作者": "王冕",
            "内容": "漂泊殊无定，归来得暂安。不嫌知己少，似觉傍人难。梅屋春风细，松窗夜月寒。交游成契闊，重检旧书看。"
        },
        {
            "标题": "山中杂兴 十一",
            "作者": "王冕",
            "内容": "细注归田录，重修种树书。自知身是客，不叹食无鱼。石屋春云重，紫床夜月虚。萧条空四壁，谁问马相如？"
        },
        {
            "标题": "山中杂兴二十首 其七",
            "作者": "王冕",
            "内容": "短策閒寻句，长歌独倚楼。野云迷客思，花雨乱春愁。\n论事思王猛，看书忆马周。老吾吾道在，一一付沧洲。"
        },
        {
            "标题": "山中杂兴 其十",
            "作者": "王冕",
            "内容": "小艇横河过，残阳隔岸舂。水声清绕屋，山气冷侵窗。卸屐行花径，携书坐石缸。可知耕种好，只拟鹿门庞。"
        },
        {
            "标题": "山中杂兴 十六",
            "作者": "王冕",
            "内容": "贫居得幽僻，世事不相关。诗思多因雨，闲情独爱山。落花随水去，孤鹤望人还。最喜神清健，年来酒量悭。"
        },
        {
            "标题": "山中杂兴 其七",
            "作者": "王冕",
            "内容": "短策闲寻句，长歌独倚楼。野云迷客思，花雨乱春愁。论事思王猛，看书忆马周。老吾吾道在，一一付沧洲。"
        },
        {
            "标题": "山中杂兴二十首 其三",
            "作者": "王冕",
            "内容": "居山还有趣，斸地本无谋。相顾谁青眼？同盟尽白头。\n豺狼迷道路，猿鸟傍林丘。休问巢由乐，吾心自可求。"
        },
        {
            "标题": "山中杂兴 十八",
            "作者": "王冕",
            "内容": "卜宅近山阿，紫门障薜萝。风清闻鹤唳，日暖听樵歌。密树悬青岛，平田浸白波。树船乘暮景，来往急如梭。"
        },
        {
            "标题": "山中杂兴 其八",
            "作者": "王冕",
            "内容": "信是击中好，春来物物丰。石蚕生断砌，玉蕈山枯桐。暖雨蒸花气，晴烟扬柳风。眼前无限景，诗句可能穷？"
        },
        {
            "标题": "山中杂兴 十七",
            "作者": "王冕",
            "内容": "家贫便食淡，年老觉身癯。细字凭儿看，清樽待客沽。惜春嫌谢豹，顾兔忆韩卢。怅望青山曲，点头愧野夫。"
        },
        {
            "标题": "山中杂兴二十首 其十四",
            "作者": "王冕",
            "内容": "沟塍通谢墅，禹穴近龙宫。两水沿平地，诸山在下风。\n烟霞时出没，日月互西东。閒看桃源记，吾将此意同。"
        },
        {
            "标题": "山中杂兴 十五",
            "作者": "王冕",
            "内容": "石楼含晓色，茅屋静春晖。野水中间落，云山西面围。长歌樵担起，短笛钓船归。景物随时至，诗成思欲飞。"
        },
        {
            "标题": "山中杂兴 其一",
            "作者": "王冕",
            "内容": "去城悬九里，夹地出双溪。傍水编茅屋，移花近药畦。长年无客到，终日有猿啼。利路何须问，闲身尽可栖。"
        },
        {
            "标题": "山中杂兴 十四",
            "作者": "王冕",
            "内容": "沟塍通谢墅，禹穴近龙宫。两水沿平地，诸山在下风。烟霞时出没，日月互西东。闲看桃源记，吾将此意同。"
        },
        {
            "标题": "山中杂兴 十三",
            "作者": "王冕",
            "内容": "山园无定式，力作是生涯。近水多栽竹，依岩半种茶。春风低小草，夜雨出新沙。不必闻时事，城中减大家。"
        },
        {
            "标题": "山中杂兴 其五",
            "作者": "王冕",
            "内容": "散处身如寄，幽栖屋似船。江鸣风落雨，山暗树生烟。架有催诗简，囊无贳酒钱。东邻吴季子，潇洒亦堪怜。"
        },
        {
            "标题": "山中杂兴 二十",
            "作者": "王冕",
            "内容": "寒雪满空山，出门行路难。家人愁累重，客子怯衣单。寇盗因时起，乾坤尚未安。吾农清苦甚，今日净朝餐。"
        },
        {
            "标题": "山中杂兴 其三",
            "作者": "王冕",
            "内容": "居山还有趣，□地本无谋。相顾谁青眼？同盟尽白头。豺狼迷道路，猿鸟傍林丘。休问巢由乐，吾心自可求。"
        },
        {
            "标题": "山中杂兴 十九",
            "作者": "王冕",
            "内容": "草径如蛇绾，茅庐比斗宽。溪声归夜响，山气入春寒。且自师伊尹，毋劳说谢安。有时闲纵步，长啸白云端。"
        },
        {
            "标题": "山中杂兴二十首 其十六",
            "作者": "王冕",
            "内容": "贫居得幽僻，世事不相关。诗思多因雨，閒情独爱山。\n落花随水去，孤鹤望人还。最喜神清健，年来酒量悭。"
        },
        {
            "标题": "伤亭户",
            "作者": "王冕",
            "内容": "清晨渡东关，薄暮曹娥宿。草床未成眠，忽起西邻哭。敲门问野老，谓是盐亭族。大儿去采薪，投身归虎腹。小儿出起土，冲恶入鬼录。课额日以增，官吏日以酷。不为公所干，惟务私所欲。田园供给足，鹾数屡不足。前夜总催骂，昨日场胥辱。今朝分运来，鞭笞更残毒。灶下无尺草，瓮中无粒粟。旦夕不可度，久世亦何福？夜永声语冷，幽咽向古木。天明风启门，僵尸挂荒屋。"
        },
        {
            "标题": "伤亭户",
            "作者": "王冕",
            "内容": "清晨度东关，薄暮曹娥宿。草床未成眠，忽起西邻哭。敲门问野老，谓是盐亭族。大儿去采薪，投身归虎腹。小儿出起土，冲恶入鬼箓。课额日以增，官吏日以酷。不为公所干，惟务私所欲。田关供给尽，鹾数屡不足。前夜总催骂，昨日场胥督。今朝分运来，鞭笞更残毒。灶下无尺草，瓮中无粒粟。旦夕不可度，久世亦何福。夜永声语冷，幽咽向古木。天明风启门，僵尸挂荒屋。"
        },
        {
            "标题": "石湖寺 其一",
            "作者": "王冕",
            "内容": "略彴江烟外，招提水气中。故人于此隐，幽致得时同。酿酒来彭泽，栽莲接远公。浮生底须论，谈笑且春风。"
        },
        {
            "标题": "石湖寺 其二",
            "作者": "王冕",
            "内容": "相忆悬清梦，相过笑白头。不因吾道重，安得为兹留？翠竹边江雨，黄花小院秋。明年春水足，准拟泛扁舟。"
        },
        {
            "标题": "题墨梅图",
            "作者": "王冕",
            "内容": "朔风吹寒冰作垒，梅花枝上春如海。清香散作天下春，草木无名藉光彩。长林大谷月色新，枝南枝北清无尘。广平心事谁与论？徒以铁石磨乾坤。岁晚燕山云渺渺，居庸古北无人到。白草黄沙羊马群，琼楼玉殿烟花绕。凡桃俗李争芬芳，只有老梅心自常。贞姿灿灿眩冰玉，正色凛凛欺风霜。转身西泠隔烟雾，欲问逋仙杳无所。夜深湖上酒船归，长啸一声双鹤舞。"
        },
        {
            "标题": "幽居次韵",
            "作者": "王冕",
            "内容": "城市居何僻？山林境颇同。竹窗风细细，花榭日融融。叠石留云卧，开渠许溜通。儿童虽解事，不识五花骢。"
        },
        {
            "标题": "示师文",
            "作者": "王冕",
            "内容": "尔父既清苦，尔身何可言？且宜修道德，不必问田园。花落江城晚，烟横野树昏。此时光景异，只合住山村。"
        },
        {
            "标题": "示师文 其二",
            "作者": "王冕",
            "内容": "怅望倚门久，月光清满天。念家情切切，为客鬓娟娟。细草荒山径，游云过石田。安能携尔辈？饱饭老林泉。"
        },
        {
            "标题": "元日示师文",
            "作者": "王冕",
            "内容": "骨格今年异，衣裳旧日殊。读书当努力，写字莫糊涂。白水翻三峡，青山出两都。老吾何所以？赖尔得相须。"
        },
        {
            "标题": "示师文二首 其二",
            "作者": "王冕",
            "内容": "怅望倚门久，月光清满天。念家情切切，为客鬓娟娟。\n细草荒山径，游云过石田。安能携尔辈？饱饭老林泉。"
        },
        {
            "标题": "示师文 其一",
            "作者": "王冕",
            "内容": "生涯犹未定，归去勿来迟。故里虽云好，吾家正及饥。敬尊须重礼，对母说新诗。梅竹平安否？先书报我知。"
        },
        {
            "标题": "屋隅樱桃伐去老干而生新枝能实可爱",
            "作者": "王冕",
            "内容": "樱桃元旧本，根柢近西篱。只为除枯干，翻令长嫩枝。红娇殊鹤顶，甘美过蜂脾。羞荐归宗庙，于今正及时。"
        },
        {
            "标题": "题夏迪双松图",
            "作者": "王冕",
            "内容": "我昔曾上五老峰，白云尽处看青松。中有两树如飞龙，正与夏迪画者同。夏迪画松得松趣，个个乃是廊庙具。贞固不特凌雪霜，偃蹇犹能吐烟雾。苍髯猎猎如有声，铁甲半掩苔花青。六月七月炎火生，对此似觉形神清。丈人兀坐诚有道，岂比商山采芝皓？有琴屏却不须弹，而今世上知音少。"
        },
        {
            "标题": "素梅 五五",
            "作者": "王冕",
            "内容": "马迹山前大树梅，千花万花如雪开。满载扬州秋露白，玉箫吹过太湖来。"
        },
        {
            "标题": "水竹亭",
            "作者": "王冕",
            "内容": "韩家亭子能潇洒，流水溅溅竹四围。清净岂惟尘不到？深幽真与世相违。凉飚激韵青云动，白月流光翠羽飞。安得时时携美酒？与君谈笑看云归。"
        },
        {
            "标题": "水仙图",
            "作者": "王冕",
            "内容": "寒风萧萧夜入户，渺渺云飞水仙府。仙人一去不知所，池馆荒凉似无主。江城岁晚路途阻，邂逅相看颜色古。环佩无声翠裳舞，低徊欲语情凄楚。十二楼前问鹦鹉，沧海桑田眯尘土。王孙不归望湘浦，芳草连天愁夜雨。"
        },
        {
            "标题": "题凝雪水仙图",
            "作者": "王冕",
            "内容": "出门大江横，银涛数千顷。仙子御轻飚，环佩摇虚影。中宵月无光，天地冰壶净。轻盈何所之？飞梦西湖冷。"
        },
        {
            "标题": "水仙图",
            "作者": "王冕",
            "内容": "寒风萧萧月入户，渺渺云飞水仙府。仙人一去不知所，池馆荒凉似无主。江城岁晚路途阻，邂逅相看颜色古。环珮无声翠裳舞，欲语不语情凄楚。十二楼前问鹦鹉，沧海桑田眯尘土。王孙不归望湘浦，芳草连天愁夜雨。"
        },
        {
            "标题": "舜江楼",
            "作者": "王冕",
            "内容": "舜江楼上一徘徊，四面云山锦障开。于古岂徒贤二相，只今睍可致三台。月明鼓角空中起，风静波涛地底回。别驾清名动乡国，金鞍五马望重来。"
        },
        {
            "标题": "四牧图戴嵩画",
            "作者": "王冕",
            "内容": "牧儿小职奚以为，力耕得暇则放之。浴流食青随所宜，岂同人牧潜危机？重爵厚禄那自欺，坐看败肉加鞭笞。何如牧儿心坦夷？出入自在无羁縻。高林雨晴白日迟，平原春暖芳草肥。牧儿乐事从可知，钓鱼吹笛怡怡而。牛犊茁壮长厥肥，老我亦有丰年期。披图载颂四牧诗，龚黄召杜今是谁？"
        },
        {
            "标题": "四月十二日书怀",
            "作者": "王冕",
            "内容": "去年直北走风沙，今日江南事事讹。转首不知春已去，闭门只觉树阴多。青天有月徒惆怅，空谷无人绝笑歌。极目中原天万里，野烟荒草几铜驼。"
        },
        {
            "标题": "送边伯京之闽",
            "作者": "王冕",
            "内容": "边郎辟掾南闽去，马首春光正十分。路夹海棠行锦障，江涵山翠拥罗文。简书可励风云会，韬略能夷虎豹群。若向武夷山下过，为余传语杜徵君。"
        },
        {
            "标题": "宋郊台",
            "作者": "王冕",
            "内容": "荡荡南郊路，金舆不复行。古台余草色，新树自风声。寂寞荒村景，凄凉故国情。遗民能道旧，曾是御营兵。"
        },
        {
            "标题": "送薜府判之广东",
            "作者": "王冕",
            "内容": "酾酒临江亦壮哉，别离无奈故徘徊。喜聆乌府文章盛，又见尧天日月开。万里邮传清誉远，百蛮歌动好官来。吟边休说梅花老，不是山中宰相才。"
        },
        {
            "标题": "送本中上人",
            "作者": "王冕",
            "内容": "上人飞锡何方去？笑指东南咫尺间。黄叶落时行细路，白云生处看青山。欲求古道殊难得，怅望高风或可攀。朋旧相逢还道我，梅花清苦□斑斑。"
        },
        {
            "标题": "送大机上白云 其二",
            "作者": "王冕",
            "内容": "东郡雨不歇，西湖水亦高。上人今日去，行李不辞劳。传法灯无尽，悬崖屋更牢。交情如问讯，谓我只嚣嚣。"
        },
        {
            "标题": "送大机上白云 其一",
            "作者": "王冕",
            "内容": "水月池头屋，曾同听雨来。故缘经岁别，又过几花开。且尔酬诗债，深惭乏茗杯。明朝出西郭，离思不堪裁。"
        },
        {
            "标题": "送噩长老",
            "作者": "王冕",
            "内容": "张公洞口云翻海，扬子江头雪打球。君去兴怀殊不恶，我行风雨奈何愁。疏狂久负刘伶榼，飘薄空余季子裘。直待明年二三月，看花骑马过中州。"
        },
        {
            "标题": "送圭玉冈",
            "作者": "王冕",
            "内容": "一真四法全吾道，教主云间喜作家。白气拥林龙绕树，紫霞纷日凤衔花。笑谈不释铁如意，斩斫岂由金莫耶？可是阿师门户别，相逢不吃赵州茶。"
        },
        {
            "标题": "送暨阳同知",
            "作者": "王冕",
            "内容": "我生山野毛发古，不是多时旧巢许。松根坐卧忘岁年，足迹何曾入官府？雨晴忽觉草添肥，春来春去都不知。耕田凿井亦足乐，短歌长啸随所之。溪谷无尘人事少，纵有饥寒能自保。花村月夜犬不惊，可是太平风俗好。昨日柳花如雪飞，今日作诗何所思？我诗似质朴，君政从可推。锦衣翩翩马如练，拜恩应到黄金殿。他年皂盖下蓬莱，更与君侯作佳传。"
        },
        {
            "标题": "送李德仁归济南乡试 其二",
            "作者": "王冕",
            "内容": "江上有古柳，摇扬丝依依。容光照青眼，薄妒红楼眉。玩之益何喜？攀之益何悲？于今赠君去，愿染春风衣。"
        },
        {
            "标题": "送李德仁归济南乡试 其一",
            "作者": "王冕",
            "内容": "岩前有古桂，鳞甲森苍苍。吹凉洗绿烟，永延清夜光。郄林既已荣，燕山亦已芳。于今赠君去，愿挹秋天香。"
        },
        {
            "标题": "送林叔大架阁上京",
            "作者": "王冕",
            "内容": "林君家世重诗礼，冠盖东南官济济。三年参幕小蓬莱，烂漫文章照山筮。自公退食趣有余，好古博雅耽文儒。牙签玉轴照窗几，名花翠竹罗庭除。开帘放春影物俱，湖山四面如画图。掀髯长啸尘事少，神仙官府真吾居。转首京华天尺五，暂离堂前彩衣舞。青骢马啸杨柳风，黄河水落桃花雨。天上故人相笑迎，碧蒲萄酒满盏倾。忘形尔汝恣欢谑，连床可话灯窗情。省台求贤张治具，知君快展青云步。有怀若问草堂翁，门外梅花三百树。"
        },
        {
            "标题": "送钦上人",
            "作者": "王冕",
            "内容": "石头城下五更秋，高挂云帆得顺流。铁瓮缘江即东府，璚花隔岸是扬州。\n作家相见本无语，在客别离殊有愁。后夜相思好明月，老夫乘兴独登楼。"
        },
        {
            "标题": "送欧阳彦珍归杭",
            "作者": "王冕",
            "内容": "金陵山势如蟠龙，金陵美酒玻璃红。对山酌酒却歌舞，坐笑前辈何英雄。六朝遗迹漫烟雾，凤凰台上秋无数。斜阳巷陌燕子飞，秦淮西下长江去。人生此会不偶然，眼前兴废何须言？丈夫事业要磊落，比较琐屑非高贤。我知欧阳乃奇士，乔木故家良有以。文章五彩珊瑚钩，肺腑肝肠尽经史。盛时仕宦三十年，东吴西楚情翩翩。解衣推食待豪杰，气义浑厚无雕镌。明朝乘兴过南省，鹤背秋声破秋溟。紫薇花对明月高，呼吸湖光数千顷。书生潇洒未有家，拟欲结屋青山阿。故人若有岁寒约，为我载酒寻梅花。"
        },
        {
            "标题": "送人北上",
            "作者": "王冕",
            "内容": "早买北关门外船，载书应上九重天。风云步武君可羡，世事乖违吾独怜。黄阁大官归厚禄，红楼美酒不多钱。逢人可话江南景，春水流花满石田。"
        },
        {
            "标题": "送人上燕",
            "作者": "王冕",
            "内容": "燕山三月风和柔，海子酒船如画楼。丈夫固有四方志，壮年须作京华游。京华名花大似斗，看花小儿竞奔走。蒲萄潋滟金叵罗，羊尾驼峰腻人口。知君慷慨非膏粱，生铜卧匣韬光茫。出门一笑颇自许，光范不用投文章。玉露红门天尺五，要为苍生说辛苦。得时便觅好官归，行道当依圣明主。我将细酿松花春，明年此时当迟君。迟君不问宦途事，要知伊傅何如人。"
        },
        {
            "标题": "送僧归中竺",
            "作者": "王冕",
            "内容": "天香阁上风如水，千岁岩前云似苔。明月不期穿树出，老夫曾此听猿来。相逢五载无书寄，却忆三生有梦回。乡曲故人凭问信，孤山梅树几番开？"
        },
        {
            "标题": "送僧归闽",
            "作者": "王冕",
            "内容": "九月三吴树叶红，闽中浑未觉秋风。上人忽动乡关念，对客莫辞途路穷。白发岂无诸老在？青山还与旧时同。到家检点经行处，应喜庭松雨露浓。"
        },
        {
            "标题": "送沙德润之焉城",
            "作者": "王冕",
            "内容": "公昔新著进士衫，道酣气岸清且髯。政事堂堂史册载，威仪肃肃民具瞻。光风回春霭芳草，剩水残山振枯槁。至今吾乡诸父老，去思剧口谈公好。当时进士几百人，奔趋衮衮登要津。时雍所溉圣泽厚，仕宦未有如公贫。公之家世秉周礼，伯叔兄弟官济济。饮冰食蘖二十载，浊径终不污清渭。而今四海乐太平，太平天子尧聪明。台阁诸老皆老成，岂不与公书大名？鄢城弦歌固非左，达以长官无不可。故人天上待公来，绣衣白简青骢马。"
        },
        {
            "标题": "送僧归钱塘",
            "作者": "王冕",
            "内容": "故国荒凉草树迷，春风犹记旧沙堤。山连天目孤云下，潮上江头海日低。送客过溪惊虎啸，驱龙出洞听猿啼。何时与我同清赏？净取山泉煮木鸡。"
        },
        {
            "标题": "送僧游五台",
            "作者": "王冕",
            "内容": "南国看云故有愁，燕山那忍送君游。天风五月能生雪，野气四时浑似秋。适兴何须穷险绝，忘机不必论公侯。归来着我门前过，莫把羁杯对白鸥。"
        },
        {
            "标题": "送汪掾史",
            "作者": "王冕",
            "内容": "莫怪迟迟把酒杯，留君故尔强徘徊。市桥杨柳不堪折，江路梅花无数开。从此计程趋画省，更期拾级上乌台。底用怀思重回首，五云多处是蓬莱。"
        },
        {
            "标题": "送五台长老",
            "作者": "王冕",
            "内容": "我有慈亲年老已，便欲送君难远行。道边持草或解意，天外见云无限情。九堰潮平船过稳，五台海近月多明。故人若见烦相问，头发于今白几茎。"
        },
        {
            "标题": "送颐上人归日本",
            "作者": "王冕",
            "内容": "上人住近扶桑国，我家亦在蓬莱丘。洪涛逼屋作山立，白云绕床如水流。\n问信不知谁是客？多情忘却故园秋。明朝相别思无限，万里海天飞白鸥。"
        },
        {
            "标题": "送宇文子贞",
            "作者": "王冕",
            "内容": "郊居暂辍簿书劳，尚植忠良翊圣朝。风月一坛光滟滟，天人三策锦飘飘。清声足重江潮望，直笔宁辞馆阁招。洛下诸郎竞才俊，岂能无意说渔樵？"
        },
        {
            "标题": "送元本忠北上",
            "作者": "王冕",
            "内容": "天台有奇观，方广石梁悬断岸。青天倒泻瀑布寒，五百大士皆顽汉。道人一出初无心，手翻贝叶开珠林。十载湖山玩清淡，白云流水松风琴。金策飞来镜湖月，大禹山前看禹穴。玉麈横挥檐葡香，石台花雨如飞雪。千山奇怪总笔底，妙语写出山骨髓。岩泉一勺不足留，梦魂飞渡鱼龙海。皇州三月花柳辉，江南此时茶笋肥。君行已随心所向，不嫌杜宇啼春归。玉堂故人知我有，问信向君应合手。为言百事不能为，旧时黑须今白首。"
        },
        {
            "标题": "送章德远教官自湘湖归慈湖",
            "作者": "王冕",
            "内容": "我生不想图凌烟，草衣曲肱牛背眠。早看红日出海底，夜看素月悬中天。阴阳推荡几昏晓，长啸狂歌不知老。清泉白石自愉怡，那信人间宦途好。逍遥偶尔穷外观，之子已在青云端。广文坐上新弹冠，萧爽不作儒生酸。三年考绩易官烛，回首西风正黄菊。白云喜动故山秋，慈湖遥映湘湖绿。君归莫虑铁研穿，且力古道希圣贤。我归不用君致言，门前自有梅花田。"
        },
        {
            "标题": "素梅 其九",
            "作者": "王冕",
            "内容": "不向罗浮问醉仙，笑呼孤鹤下吴天。春风吹散梅花雪，香满西湖载酒船。"
        },
        {
            "标题": "素梅 三六",
            "作者": "王冕",
            "内容": "霜气横空水满川，梅花枝上月娟娟。却思前载孤山下，半夜吹箫上画船。"
        },
        {
            "标题": "素梅 二五",
            "作者": "王冕",
            "内容": "吹彻瑶笙鹤未还，小桥流水碧潺潺。夜深梦醒推窗看，白月无痕雪满山。"
        },
        {
            "标题": "素梅 五八",
            "作者": "王冕",
            "内容": "春风无声海日起，梅花满树烟茫茫。西湖昨夜笙歌静，相见逋仙是林中。"
        },
        {
            "标题": "素梅 二六",
            "作者": "王冕",
            "内容": "鹅州城东古梅树，鳞甲满身如老龙。冷霜极冷欺不得，春风吹作玉玲珑。"
        },
        {
            "标题": "素梅 二九",
            "作者": "王冕",
            "内容": "十月中原风景别，寒冰如地雪漫天。相逢尽说江南好，处处梅花压酒船。"
        },
        {
            "标题": "素梅 十三",
            "作者": "王冕",
            "内容": "昨夜朔风吹倒人，梅花枝上十分春。老夫高卧石窗下，嬴得清香入梦频。"
        },
        {
            "标题": "素梅 二七",
            "作者": "王冕",
            "内容": "记得西泠春色归，珠星璧月景离离。近来消息真堪笑，却说梅花不要诗。"
        },
        {
            "标题": "素梅 三九",
            "作者": "王冕",
            "内容": "瘦夷一枝横照水，疏花点点耐清寒。雪晴月白孤山下，几度清香拄杖看。"
        },
        {
            "标题": "素梅 十五",
            "作者": "王冕",
            "内容": "罗浮山下雪三尺，白玉堂前春几分。岁晏归来诗思好，东风吹散一溪云。"
        },
        {
            "标题": "素梅 其八",
            "作者": "王冕",
            "内容": "夷石心肠满面霜，岁寒吾计未全荒。相逢休问春何处，定是调羹到玉堂。"
        },
        {
            "标题": "素梅 五三",
            "作者": "王冕",
            "内容": "江北江南寒气重，雪花如席蔽天来。五更野叟敲门报，屋外老梅连夜开。"
        },
        {
            "标题": "素梅 三十",
            "作者": "王冕",
            "内容": "溪谷冰霜春到迟，老夫长夜只吟诗。凭谁说与中朝士？此是江南第一枝。"
        },
        {
            "标题": "素梅 二八",
            "作者": "王冕",
            "内容": "开遍南枝又北枝，春风于我似相知。酒边漫说罗浮梦，忘却瑶台月下时。"
        },
        {
            "标题": "素梅 四六",
            "作者": "王冕",
            "内容": "闲花野草斗青红，一着冰霜扫地空。惟有老梅标致别，岁寒时节自春风。"
        },
        {
            "标题": "素梅 二一",
            "作者": "王冕",
            "内容": "春风一笑玉无垠，云散空窗见月痕。半夜鹤归诗思好，清香吹满水南轩。"
        },
        {
            "标题": "素梅 其三",
            "作者": "王冕",
            "内容": "江南雪消春渐回，溪东溪西梅花开。幽人作诗兴不浅，时复杖藜携酒来。"
        },
        {
            "标题": "素梅 四五",
            "作者": "王冕",
            "内容": "三月春风吹雪消，湖南山色翠如浇。一声羌管何人见？无数梅花落野桥。"
        },
        {
            "标题": "素梅 三五",
            "作者": "王冕",
            "内容": "千年万年老梅树，三花五花无限春。不比寻常桃树李，只将颜色媚时人。"
        },
        {
            "标题": "素梅 四八",
            "作者": "王冕",
            "内容": "和靖门前雪作堆，多年积得满身苔。疏花个个团冰雪，羌笛吹他不下来。"
        },
        {
            "标题": "素梅 二三",
            "作者": "王冕",
            "内容": "明月满天霜气重，梅花风韵更清妍。鹤飞不带箫声远，春过西泠第二船。"
        },
        {
            "标题": "素梅 五一",
            "作者": "王冕",
            "内容": "湖上无书问老逋，冰霜岩壑迥清孤。二更月出天全白，转首春风是画图。"
        },
        {
            "标题": "素梅 三三",
            "作者": "王冕",
            "内容": "此心如夷蕴阳和，不得春风也自花。何自高人爱潇洒？夜深踏雪到山家。"
        },
        {
            "标题": "素梅 四二",
            "作者": "王冕",
            "内容": "仙子归来夜未央，瑞香风动翠罗裳。月明无处韬清影，箫管迎春上玉堂。"
        },
        {
            "标题": "素梅 其四",
            "作者": "王冕",
            "内容": "岁寒风致少能解，野草安能识此情？春到玉堂浑不觉，清香疏影自分明。"
        },
        {
            "标题": "素梅 其五",
            "作者": "王冕",
            "内容": "五云缥缈隔蓬莱，仙子吹箫月下回。转首不知春几许，霜花如雪满瑶台。"
        },
        {
            "标题": "素梅 三四",
            "作者": "王冕",
            "内容": "夷石心肠冰雪颜，逢时亦有好花看。玉堂可有青毡旧？不畏风霜入骨寒。"
        },
        {
            "标题": "素梅 二四",
            "作者": "王冕",
            "内容": "霜花浮影月娟娟，春色无痕上画船。转首西湖风景异，不知谁识老逋仙？"
        },
        {
            "标题": "素梅 四九",
            "作者": "王冕",
            "内容": "月明海底夜无烟，恰似西湖雪后天。清气逼人禁不得，玉箫吹上大楼船。"
        },
        {
            "标题": "素梅 其七",
            "作者": "王冕",
            "内容": "罗浮月白海无尘，玉树琼林处处春。半夜禹陵风雨作，屋梁飞动欲生鳞。"
        },
        {
            "标题": "素梅 五二",
            "作者": "王冕",
            "内容": "六月一日天大热，清风忽地过江来。湿云挟得梅梁起，半夜飞空作怒雷。"
        },
        {
            "标题": "素梅 三七",
            "作者": "王冕",
            "内容": "夜来漫踏前村雪，雪里梅花认得真。回首中原天万里，琼林玉树一般春。"
        },
        {
            "标题": "素梅 四一",
            "作者": "王冕",
            "内容": "树阴如屋雾如潮，浅水流花落野桥。忽忆去年秋八月，玉霄峰顶夜吹箫。"
        },
        {
            "标题": "素梅 四七",
            "作者": "王冕",
            "内容": "地老天荒尽可花，不同桃李竞繁华。要知鼎鼐调羹味，须问旧时丞相家。"
        },
        {
            "标题": "素梅 二二",
            "作者": "王冕",
            "内容": "月明曾过西湖路，爱看横枝当水斜。试问玉堂诸学士，几时清梦到山家？"
        },
        {
            "标题": "素梅 四十",
            "作者": "王冕",
            "内容": "今日开门见远山，炼师坛下列清班。看来都是梅花树，个个春风玉佩环。"
        },
        {
            "标题": "素梅 十八",
            "作者": "王冕",
            "内容": "春风处处竞繁华，桃李无言亦好花。独有高人爱高洁，肯冲冰雪到山家。"
        },
        {
            "标题": "素梅 十七",
            "作者": "王冕",
            "内容": "天寒江国霜如雪，草木无情尽摧折。不知春意到江南，疏影横斜半窗月。"
        },
        {
            "标题": "素梅 五十",
            "作者": "王冕",
            "内容": "西湖湖上水如天，狂客长吟夜不眠骑鹤归来清兴好，梅花无影月娟娟。"
        },
        {
            "标题": "素梅 三二",
            "作者": "王冕",
            "内容": "潇洒山林惯雪霜，不同桃李竞芬芳。何缘作得春风梦？一夜吹香到玉堂。"
        },
        {
            "标题": "素梅 三八",
            "作者": "王冕",
            "内容": "一树横斜白玉条，春风吹乱雪飘飘。孤山老却林和靖，多载笙歌过六桥。"
        },
        {
            "标题": "素梅 十一",
            "作者": "王冕",
            "内容": "寒枝错落冻不解，隔水清香招得来。午夜风停雪声堕，梅花开尽不知寒。"
        },
        {
            "标题": "素梅 其十",
            "作者": "王冕",
            "内容": "玉雪玲珑瘦影重，不同桃李媚春风。十分清致无人解，犹在旧家池馆中。"
        },
        {
            "标题": "素梅 其六",
            "作者": "王冕",
            "内容": "江南十月春色早，处处梅花当水开。玉笛一声霜不小，满天明月鹤飞来。"
        },
        {
            "标题": "素梅 十九",
            "作者": "王冕",
            "内容": "平生固守冰霜操，不与繁花一样情。岁晏溪头春意足，是谁看得最分明？"
        },
        {
            "标题": "素梅 其二",
            "作者": "王冕",
            "内容": "树头历历见明珠，底用题诗问老逋？且买金陵秋露白，小舟载月过西湖。"
        },
        {
            "标题": "素梅 四三",
            "作者": "王冕",
            "内容": "海云初破月团团，独鹤归来夜未阑。一笙笙箫湖水上，玉妃无语倚阑干。"
        },
        {
            "标题": "素梅 二十",
            "作者": "王冕",
            "内容": "疏篱潇洒绿烟寒，老树鳞皴艾叶攒。昨夜天空明月白，一枝疏影隔窗看。"
        },
        {
            "标题": "太平兴国寺锁翠轩",
            "作者": "王冕",
            "内容": "当轩种竹一万个，清荫满林生绿苔。六月不知天气热，长年只觉雨声来。岂惟凤鸟不食实？又见龙孙渐脱胎。计我岁寒为伴侣，屋头更着几株梅。"
        },
        {
            "标题": "题巨然画",
            "作者": "王冕",
            "内容": "溪山对雨起呼酒，一笑还披万里图。疏树远山秋淡薄，飘风流水尽模糊。"
        },
        {
            "标题": "寓意十首次敬助韵 其三",
            "作者": "王冕",
            "内容": "森森廊庙具，萧艾成长松。蠢蠢川泽灵，蛭蚓为游龙。时明在除祓，世混姑相容。忠义在草莽，谗谄分提封。扰扰路傍儿，仰面惭征鸿。"
        },
        {
            "标题": "题曹云西南山水",
            "作者": "王冕",
            "内容": "旭日耀苍□，翠岚生嫩寒。幽人诗梦醒，清响得松湍。"
        },
        {
            "标题": "题陈象贤竹素图",
            "作者": "王冕",
            "内容": "君家竹素园，异彼□□谷。插架牙签三万轴，卷藏东观吞天禄。‘清风明月时往来，红尘不堕香芸堆。蝌蚪鸟迹一玉开，怀幽抱密真奇哉。炙汗不流珠光重，信知龙种皆书种。黄钟声切凤皇啸，玉杯光焰麒麟动。十年不下君子堂，灯火夜静声琅琅。岁寒节操固自常，厌看花柳争春忙。金谷平泉暗烟雨，兔麦狐葵无定主。何如竹素园简编？且容与玉振金声千万古。"
        },
        {
            "标题": "题金陵",
            "作者": "王冕",
            "内容": "赏心亭前春草花，赏心亭下柳生芽。收功漫说韩擒虎，亡国岂由张丽华。江山万古足登览，豪杰几人过叹嗟。野老相逢闲指点，六朝宫阙尽桑麻。"
        },
        {
            "标题": "题米元晖画",
            "作者": "王冕",
            "内容": "我生正坐山水癖，展卷见山如蜜甜。古树含烟黑个个，远山落日见尖尖。险绝岂惟游子虑，清幽足慰老夫潜。行路望云情更切，不因小米故多添。"
        },
        {
            "标题": "题申屠子迪篆刻卷",
            "作者": "王冕",
            "内容": "我昔闻诸太古初，冯翊窅窅安可摸。自从庖羲得龙马，奇偶变化滋图书。结绳之政由此毁，蝌蚪鸟迹纷坛起。后来大小二篆生，周称史籀秦夸李。只今相去几百年，字体散漫随云烟。岐阳石鼓土花蚀，绎山之碑野火然。纵有秦铭刻岑石，冰消雪剥无踪迹。书生好学何所窥？每展史编空叹息。樊山先生东鲁儒，好古博雅耽成癯。八分小篆纯古法，凿石置之东南隅。白石光芒争照耀，满城走看嗟神妙。向来传写何足珍，枣木空贻后人诮。徐公手摹烽火尘，金陵近刻殊失真。那如此本意太淳，丞相李斯下笔亲。申屠墨庄有传授，法度森严非苟苟。岂惟后学得所师？万世千秋垂不朽。"
        },
        {
            "标题": "题王有恒山房",
            "作者": "王冕",
            "内容": "人世红尘涨碧空，薜窗萝几自清风。朝来爽气归书润，夜静青云入梦浓。壁上枯桐忘岁月，床头老剑识英雄。丈夫要看好山色，不是关中即洛中。"
        },
        {
            "标题": "题魏仲远筠深轩",
            "作者": "王冕",
            "内容": "君家住处多幽趣，绕屋琅玕净无数。萧萧清韵动天风，冉冉晴阴生绿雾。湖山远映苍翠稠，五月六月凉如秋。且开三径待佳客，抵用千亩论封侯。况尔此君高节古，纵有雪霜那可侮。平生正直少人知，野草闲花徒媚妩。知君古意同古贤，脱略傲笑情翩翩。我生爱竹比君癖，栉风集雨三十年。报老归来旧溪曲，竹色荒凉芳草绿。岁寒无以慰孤怀，只有梅花在空谷。闻君有竹心遑遑，便欲径造君子堂。安能为我罗酒浆，月明吹箫呼凤凰。"
        },
        {
            "标题": "题月下梅花",
            "作者": "王冕",
            "内容": "平生爱梅颇成癖，踏雪行穿一双屐。六花散漫飞满空，千里万里同一色。冲寒不畏朔风吹，乘兴来此江之湄。繁花满树梅欲放，仿佛罗浮曾见时。南枝横斜北枝好，北枝看过南枝老。中有一枝致奇绝，万蕊千葩弄天巧。老夫见此喜欲颠，载酒大酌梅花仙。仙人怪我来何晚，一别已是三千年。醉来仰面卧深雪，梦扶飞琼上天阙。酒醒起视夜何其，饥乌啼残半江月。"
        },
        {
            "标题": "题赵松雪关北小景图",
            "作者": "王冕",
            "内容": "小草丛丛出浅沙，坐歌无奈画图何。长藤挂树春风少，老石敛云秋色多。客子淡然忘岁月，王孙徒尔忆山河。荒烟落日居庸道，几见毡车白马驮。"
        },
        {
            "标题": "天台行",
            "作者": "王冕",
            "内容": "东南海阔秋无烟，天台山与天相连。丹霞紫雾互吞吐，重冈复岭青盘旋。怪石长松磊磊兮落落，神芝灵草绵绵兮芊芊。金堂玉室异人世，桃花流水春娟娟。送君此去意何古？幅巾飐飐衣翩翩。檄书初开五云色，不嫌坐上寒无毡。我拟寻真拾瑶草，在家作想三十年。乘风几欲鼓舞去，水流花谢难夤缘。山空无尘明月冷，时复梦里闻清猿。君今登登玉霄近，为我问讯丹丘仙。丹丘仙人如有在，我欲往受《长生篇》，烂煮白石松影片眠。"
        },
        {
            "标题": "徙马叹",
            "作者": "王冕",
            "内容": "君不见秦皇二世治天下，赵高妄指鹿为马。遂令众口毁权奇，异兽须臾满高价。东亭牡骡十万钱，西城牝驴数百千。□驴□□入奇远，犁□贾勇穹庐前。三十六郡五百万，一旦惊风堕涂炭。天闲云散雨声寒，峻骨垒垒秋草烂。毳衣健儿牵狗车，皮冒女郎随橐驼。将军怒斩白鼻驹，丞相唾遂狮子花。独留款段在君侧，锦□金鞍青玉勒。喷臊撼动赤墀风，太仆御官愁失色。痛怜物产不偶时，龙媒灭没其谁知？况无古王同尔驰，相逢徒作穷途悲。吾闻天马出西极，霜蹄蹴踏飞霹雳。当年堆壁不敢沽，岂料于今供啖食？庖羲已矣古道芜，何时重见荣河图？孙阳已作饭牛客，非子去随牧羝奴。呜呼！不独马之委，天下奇材亦如是。"
        },
        {
            "标题": "听秋轩",
            "作者": "王冕",
            "内容": "人世红尘高没马，老禅方丈足清幽。入门便觉气侯别，历耳似知天地秋。不羡书生能作赋，却怜游子太多愁。夜来树影飘零尽，明月无端生屋头。"
        },
        {
            "标题": "听雪轩",
            "作者": "王冕",
            "内容": "飞来便与雨声别，坐久甚忧天下寒。清极自然梅有韵，夜阑却喜竹平安。洛阳处士门深闭，剡曲先生琴不弹。想在此时情思好，煮茶可笑老陶酸。"
        },
        {
            "标题": "挽吴孟思",
            "作者": "王冕",
            "内容": "云涛处士老儒林，书法精明古学深。百粤三吴称独步，八分一字直千金。桃花关外看红雨，杨柳堂前坐绿阴。今日窅然忘此景，断碑残碣尽伤心。"
        },
        {
            "标题": "挽吴孟思",
            "作者": "王冕",
            "内容": "云寿处士老儒林，书法精明古学深。百粤三吴称独步，八分一字直千金。桃花关外看红雨，杨柳堂前坐绿阴。今日窅然忘此景，断碑残碣尽伤心。"
        },
        {
            "标题": "晚眺 其一",
            "作者": "王冕",
            "内容": "密树连江暗，残阳隔浦明。不知秦塞远，殊觉楚天平。故国人何在？荒城鸟乱鸣。徘徊吟未已，搔首忽伤神。"
        },
        {
            "标题": "晚眺 其二",
            "作者": "王冕",
            "内容": "云腾山欲重，雨过树如新。细路多行虎，荒村不见人。游丝悬落日，小草乱青春。何处论知己？过从白鸟亲。"
        },
        {
            "标题": "望雨",
            "作者": "王冕",
            "内容": "狂风吹春无寸雨，天地漫漫尽黄土。病日韬光赤如血，千花万花愁不语。耕牛渴死野草枯，农夫悲啼泪如珠。蚕胎在纸秧在谷，未知何以供官输。道旁流民尽游鬼，十日不食一粒米。唇焦口燥声啾啾，抱瓮沿门求剩水。孰云绮席罗奇珍，龙涎入鼎烟如云。笙歌满耳珠翠拥，醉饱那识人间贫。江北豺虎毒，又见江南狼虎簇。饥狐日食饿死尸，老乌夜叫逃亡屋。峨冠腐儒空读书，骑马小儿真苟图。安得银河倾？泽我枯槁苏，坐令四海常晏如。"
        },
        {
            "标题": "渭河道中 其一",
            "作者": "王冕",
            "内容": "平地连沧海，孤城带渭河。行人俱汉语，舟子半吴歌。野草惊秋短，鲂鱼出水多。只怜乡国远，处处有胡笳。"
        },
        {
            "标题": "渭河道中 其二",
            "作者": "王冕",
            "内容": "披雾青天近，梳头白发明。山河千古恨，风雨五更情。塞北浮云惨，关中王气清。草庐诸葛在，未得话平生。"
        },
        {
            "标题": "卫生画山水",
            "作者": "王冕",
            "内容": "国朝画手不可数，神妙独数高尚书。尚书意匠悟三昧，笔力固与常人殊。林树无根云懵懵，昆仑泰华云中涌。山城野店不逢人，碧波翠嶂淋漓动。于今绝响三十年，尚书笔法谁能传？片藤尺青不易得，使我感慨心茫然。吴兴老赵蓟丘李，两地清风俱委靡。古人丹青亦消毁，后学纷纷无乃是。卫生卓荦志有余，妙龄声誉驰江湖。泛观今昔意未足，直与造化论锱铢。呜呼！安得有绢请君画竹冠？置我长松下，坐看青山白云过。"
        },
        {
            "标题": "渭河道中 其四",
            "作者": "王冕",
            "内容": "海气团云白，江风吹浪寒。飞鸿离塞远，独鹤唳更阑。慷慨论时事，羁栖笑楚冠。萧萧黄叶下，回首望长安。"
        },
        {
            "标题": "渭河道中四首 其三",
            "作者": "王冕",
            "内容": "月出东溟白，天垂北斗低。砺兵思秣马，舞剑忽闻鸡。\n诸葛犹存汉，田横不辱齐。英雄如有见，琐稍岂能迷？"
        },
        {
            "标题": "渭河道中四首 其一",
            "作者": "王冕",
            "内容": "平地连沧海，孤城带渭河。行人俱汉语，舟子半吴歌。\n野草惊秋短，鲂鱼出水多。只怜乡国远，处处有胡笳。"
        },
        {
            "标题": "龌龊",
            "作者": "王冕",
            "内容": "龌龊宁堪处，卑污奈此逢。看人骑白马，唤狗作乌龙。濯濯河边柳，青青涧底松。待看天气好，应得露华浓。"
        },
        {
            "标题": "汶上舟行",
            "作者": "王冕",
            "内容": "贤圣久不作，我行真可怜。望归黄柳外，坐到碧山前。老马知官道，饥鹰集野田。晚风吹急雪，回首一茫然。"
        },
        {
            "标题": "汶上 其二",
            "作者": "王冕",
            "内容": "破梦闻金鼓，关心望玉绳。只知时候别，不觉夜寒增。冻雨成飞雪，长河走大陵。客情无可奈，却借驿楼登。"
        },
        {
            "标题": "汶上 其一",
            "作者": "王冕",
            "内容": "汶水连洙泗，源源有所归。圣贤诚可仰，风俗自相违。落叶随风舞，孤鸿破雪飞。纷纷名利客，到此肯忘机。"
        },
        {
            "标题": "吴姬曲 其二",
            "作者": "王冕",
            "内容": "吴姬来，香花未动游尘开。勾玉迟迟锦云重，百花掩媚春徘徊王孙公子金无限，为君一笑成飞埃。"
        },
        {
            "标题": "吴姬曲 其一",
            "作者": "王冕",
            "内容": "吴姬美，远山淡淡横秋水。玉纤软转绾青丝，金凤攒花摇翠尾。隔云移步不动声，骑马郎君欲飞起。欲飞起，楼上闲人闹如市。"
        },
        {
            "标题": "吴姬曲 其四",
            "作者": "王冕",
            "内容": "吴姬舞，翠袖凌云步轻举。笑回不觅锦缠头，四坐金钱落如雨。云烟转首无定期，紫燕黄鹂对人语。对人语，明年春风谁是主？"
        },
        {
            "标题": "吴姬曲 其五",
            "作者": "王冕",
            "内容": "吴姬醉，对面接花作娇态。腰柔颈软未成眠，斜倚东风说憔悴。坐中狂客不胜情，笑拍香肩呼小妹。呼小妹，明日园林树如盖。"
        },
        {
            "标题": "吴姬曲 其六",
            "作者": "王冕",
            "内容": "吴姬归，湖风吹冷日色微。满船筝鼓不敢动，隔林恐搅残花飞。涌金门外马如练，银灯照水红辉辉。红辉辉，吴姬上马罗绮围。"
        },
        {
            "标题": "吴姬曲 其三",
            "作者": "王冕",
            "内容": "吴姬歌，歌声未转欢情多。飘然一曲入云去，檐前谁敢呼琵琶？珍羞如山酒如海，余声袭人无奈何。无奈何，门外春风题柳花。"
        },
        {
            "标题": "五马图",
            "作者": "王冕",
            "内容": "太仆济济唐衣冠，五马不著黄金鞍。饮流系树各有廷，未许便作驽骀看。鬃鬣萧萧绿云节，喷沫长鸣山岳动。世无伯乐肉眼痴，那识渥洼千里种。官家去年搜骏良，有马尽拘归监坊。遂令天下气凋丧，驴骡□□争腾骧。只今康衢无马迹，得见画图差可识。画图画图奈尔何，抚几为之三叹息。"
        },
        {
            "标题": "不饮",
            "作者": "王冕",
            "内容": "不饮非无量，忘眠岂有谋？赤心思报国，白首愿封侯。界纸题封事，挑灯看蒯缑。何时勋业就？萧散五湖游。"
        },
        {
            "标题": "喜白发",
            "作者": "王冕",
            "内容": "眉间黄色未为奇，好是梳头满面丝。从古其谁能脱略，于今得此可愉怡。绝怜雪色照明镜，更喜霜花衬接缡。万事为他最公道，老来镊白是儿痴。"
        },
        {
            "标题": "喜雨歌为宋太守赋",
            "作者": "王冕",
            "内容": "南州六月旱土赤，炎官火伞行虚空。田畴圻裂河海涸，万物如在红炉中。桔槔不用计已梏，农民踏踏愁岁凶。蓬莱太守民父母，下顾赤子心忡忡。罄竭精神扣天府，话语直与天神通。须臾唤起龙井龙，大澍三日苏罢癃。百姓唤作太守雨，东皋西陌皆冲融。禾苗徙觉充秀实，野草亦解回颜容。吾儒能效束皙赋，喜见屋底山云浓。邻家父老走相报，门前大水如奔洪。妖氛积秽俱洗尽，此是太守造化功。太守正与造化同，百姓拍手歌年丰。歌年丰，太守德泽垂无穷。"
        },
        {
            "标题": "虾蟆山",
            "作者": "王冕",
            "内容": "春风吹船著牛轭，扶藜直上山之脊。山上老石怪且顽，皮肤皴皱苔花碧。我来不知石有名，拊摩怪状心亦惊。野人指点为我说，此物却是虾蟆精。古昔曾偷太仓粟，三百余年耗中国。天官烛其阴有毒，敕丁破口剶其足。至今突兀留山丘，雨淋日炙无人牧。树根穿尻蛇入肚，老鸦啄背狐粪头。牧童时时放野火，耕夫怒击樵夫剁。自从残堕不能行，见者唾之闻者骂。虾蟆虾蟆非令仆，无功那窃天之禄。如今虾蟆处处有，天官何不夷其族？致令骄气吹臊腥，干霄上食天眼睛。百虫啖尽心未已，假作鼓吹怡人情。三月江南春水涨，纡青拖紫争跳浪。渔父持竿不敢言，猎夫布弩空惆怅。黄童白叟相引悲，田中更有蝌蚪儿。"
        },
        {
            "标题": "虾蟆山",
            "作者": "王冕",
            "内容": "春风吹船着牛轭，扶藜直上山之脊。山上老石怪且顽，皮肤皴骳苔花碧。我来不知石有名，拊摩怪状心亦惊。野人指点为我说，此物乃是虾蟆精。古昔曾偷太仓粟，三百余年耗中国。天官烛其阴有毒，敕丁破口劙其足。至今突兀留山丘，雨淋日炙无人收。树根穿尻蛇入肚，老鸦啄背狐粪头。牧童时时放野火，耕夫怒击樵夫剁。自从残堕不能行，见者唾之闻者骂。虾蟆虾蟆非令仆，无功那窃天之禄。如今虾蟆处处有，天官何不夷其族。致令骄气吹臊腥，干霄上食天眼睛。百虫啖尽心未已，假作鼓吹怡人情。三月江南春水涨，纡青拖紫争跳浪。渔父持竿不敢言，猎夫布弩空惆怅。黄童白叟相引悲，田中更有科斗儿。"
        },
        {
            "标题": "夏节士",
            "作者": "王冕",
            "内容": "夏侯先生天下士，风流倜傥忠义俱。平生勋业能自知，腹内更有非常书。浪游不废灯火读，骑马儿郎空碌碌。王门讲道三十年，坐使穷荒移国俗。浮云蔽日客梦单，勇锐欲食奸臣肝。径持白事上天子，不顾宰相与乃官。沈冤昭雪清四海，旧时枝叶生光彩。至今长安诸小儿，拍手为之歌慷慨。归来弗受大官名，五湖一叶扁舟轻。丹青徒写苏子卿，黄花自友陶渊明。老我论交苦不早，意气相期且倾倒。读公佳传诵公诗，江南节士如公少。"
        },
        {
            "标题": "下直沽",
            "作者": "王冕",
            "内容": "拍河健橹比长驱，百尺飞帆下直沽。浩浩碧天秋气肃，堂堂明月夜窗虚。旌旗两岸芦花影，鼙鼓三声海浪趋。转首狂歌望西北，淡烟荒草是幽都。"
        },
        {
            "标题": "闲题",
            "作者": "王冕",
            "内容": "楼台矗矗带山河，金玉重重是帝家。云合紫驼开虎帐，天连青草入龙沙。春风小殿看飞燕，夜雨重城散落花。甲乙流苏仙梦好，莫教方士问丹砂。"
        },
        {
            "标题": "谢曹隐君惠扇歌",
            "作者": "王冕",
            "内容": "去年僦屋在山脚，草居两间如蛎壳。六月七月无雨落，田野焦枯江海涸。人间酷烈无处逃，吾农忍气婴□熬。编蒲缉羽不成扇，寻松访石空劳忉。至今悒郁未能雪，想到那时肠内热。先生何以知此情？赠我齐约比明月。番罗夹背紫竹把，中有水墨新图画。崩滩乱石奔惊湍，依约远山左右攒。轮囷老柏饱雪霜，更有石丈依修篁。岁寒节操不可降，未举已觉生清凉。山阴野人何磊落？笑引南薰归掌握。寒声飒飒动岩壑，不羡右军题六角。转手黄埃净如扫，便将献君明大道。置诸怀袖扬仁风，快与苍生除热恼。"
        },
        {
            "标题": "谢友惠温生笔",
            "作者": "王冕",
            "内容": "春云浮空山渺渺，细雨飞花堕江草。感时欲作寄远书，凝思几叹中书老。东家小胥借已无，西家但有长柄锄。薛涛侧理摊满案，无奈点作玄云图。昨夜灯花悬紫粟，知有春风到茅屋。清晨开户得故人，惠我温生双落墨。赤锋圆健光彩浮，金花古笺封两头。脱颖忽作霹雳响，龙跳虎跃山灵愁。更看担夫争道好，涂鸦小儿惊绝倒。陶泓从此策奇勋，扼腕凝神听挥扫。黑花飒飒鸣琳琅，野人辟易安敢藏？为君贡之白玉堂，黼黻华衮开天章。大书大义扶王纲。"
        },
        {
            "标题": "新店道上",
            "作者": "王冕",
            "内容": "野水滔天去，阴云着地生。沽来新店酒，不洗异乡情。白发萧萧谢，黄花粲粲明。山川虽跋涉，道路却升平。"
        },
        {
            "标题": "新店道中二首 其一",
            "作者": "王冕",
            "内容": "黄桑叶落雁声号，野鼠蹲沙北马骄。万里山河秋渺渺，一天风雨夜萧萧。\n客怀到此何由壮？酒兴于人自觉饶。早起梳头对明镜，不愁双鬓雪飘飘。"
        },
        {
            "标题": "徐竹隐",
            "作者": "王冕",
            "内容": "连江修竹静郊居，门外阴阴千亩余。直节不移高士操，息交那与俗人书。卧听翠雨飞瓴甋，笑挹清风过绮疏。却扫红尘喧境寂，岁寒分席待樵渔。"
        },
        {
            "标题": "玄真观",
            "作者": "王冕",
            "内容": "青冈直上玄真观，即是人间小洞天。花石掩光龙吐气，芝田散彩玉生烟。莓苔满路缀行屐，杨柳夹堤维钓船。仙客相逢更潇洒，煮茶烧竹夜谈玄。"
        },
        {
            "标题": "宣和殿画水仙鸲鹆图",
            "作者": "王冕",
            "内容": "玉宇琼楼天窅窅，春融紫禁烟花绕。龙光摇动五色云，忽觉青蒲生野草。河图埋没龙马藏，上林桑谷一夜长。丹穴岂是无凤凰？鸲鹆乃来天子堂。春秋笔削以为异，未必宣和知此意。长白山下风萧萧，吹暗沙尘塞天地。宫中仙子罗衣垂，露倾金盏愁欲悲。绿烟不开花梦冷，此时颜色非曩时。转首桑田变沧海，景物凄凉画图在。江南江北不相知，展卷令人空感慨。"
        },
        {
            "标题": "雪中次韵答刘提举",
            "作者": "王冕",
            "内容": "朔风撼天云黮黮，雪花恰似杨花糁。凭高无以辨青红，四海九州同一览。枯肠颇怪酒力薄，劲气著人寒惨惨。痿痹不觉手足强，争战俄惊牙齿喊。上天下地无痕瑕，万路千岐迷坎坎。山林随处见梅花，汀渚殊难认芦菼。东郭先生气宇清，南征老将颜色黪。蒙鞍谁剥猛虎皮？摘珠竞探骊龙颔。黄河铁牛僵欲倒，取而啖之吾岂敢？且将清梦托楮生，焉用栖身重毳毯？疏狂夜起不著巾，短发正如童子髻。开窗忽见四山入，月色烂森银菡萏。玉台冻结花漏涩，戍鼓转更声沈沈。此时忽想括苍翁，应是清冰生肺胆。兴酣直上百尺楼，天上星辰必亲摹。平女自有澄清志，要使齐民无秽埯。杀奸除暴尽忠义，坐令豺鳄成韮醢。夫何混杂草木中？冰团沍合衔凄潜。不如买却金豪曹，且置蒲萄千百坎。君歌我和纵高情，痛扫华腴归古淡。无知笑杀楚三闾，安用离骚寄悲感？"
        },
        {
            "标题": "掩关",
            "作者": "王冕",
            "内容": "竟日掩柴门，翛然无俗尘。幽花殊得意，老树不知春。风月临淸夜，江湖忆故人。西房老禅伯，潇洒亦吾贫。"
        },
        {
            "标题": "忆王子正",
            "作者": "王冕",
            "内容": "雨重杨花落，春深杜宇悲。交情惟有我，朋友更言谁？云冷东山屐，尘埋北海碑。夜来茅屋下，酸泪为君垂。"
        },
        {
            "标题": "忆张彦威御史",
            "作者": "王冕",
            "内容": "挺挺张公子，桓桓道气充。辞章惊世俗，膂力慑英雄。且尔交游好，能堪仕宦穷。如何风雨际？埋没乱离中。"
        },
        {
            "标题": "隐居偶成",
            "作者": "王冕",
            "内容": "几日不见青山面，今日青山树色多。风花落水似濯锦，野鸟隔帘如唱歌。年老无成真可笑，世情不合奈之何！柴门本自无车马，昏晓时闻响玉轲。"
        },
        {
            "标题": "应教题梅",
            "作者": "王冕",
            "内容": "刺刺北风吹倒人，乾坤无处不沙尘。胡儿冻死长城下，谁信江南别有春？"
        },
        {
            "标题": "幽居次韵",
            "作者": "王冕",
            "内容": "城市居何僻，山林境颇同。竹窗风细细，花榭日融融。\n叠石留云卧，开渠许溜通。儿童虽解事，不识五花骢。"
        },
        {
            "标题": "素梅 五七",
            "作者": "王冕",
            "内容": "黄河十月冰如地，骑马何人说好官？老子门前三丈雪，梅花开尽不知寒。"
        },
        {
            "标题": "竹梅幽禽",
            "作者": "王冕",
            "内容": "梅花出修竹，照影清溪深。微风散寒香，上有幽栖禽。扁舟载我来，春色不用寻。驱童贳村酒，老瓦随意斟。兴酣岸乌巾，大啸唤老林。明月在青天，霜气袭衣襟。归来草堂静，独坐弹鸣琴。"
        },
        {
            "标题": "有感 其三",
            "作者": "王冕",
            "内容": "慷慨看双剑，凄凉独老翁。不嫌天地窄，殊觉路途穷。茅屋荒山雨，麻衣旷野风。人情只如此，何必问英雄？"
        },
        {
            "标题": "寓意十首次敬助韵 其十",
            "作者": "王冕",
            "内容": "太行本无险，黄河谅非深。堂堂大丈夫，耻为游子吟。俯仰宇宙间，宁无圣贤心。何当五弦奏？南风听遗音。"
        },
        {
            "标题": "有感吟",
            "作者": "王冕",
            "内容": "昨宵风雨多，新愁乱无数。洛阳城西富贵家，旧时台榭今何处？枯藤古树栖老乌，败垣荒草藏狐兔。好花不见春风开，落花尽逐春风去。游子意何如？荡子情何诉？但见金谷流，映带邮亭路。三月四月杜鹃啼，往来客旅心凄迷。落日淡，孤云低。不如买取数斗酒，浩饮长歌高拍手。一醉之后吾何有？世事纷纷付刍狗。"
        },
        {
            "标题": "与王德强",
            "作者": "王冕",
            "内容": "阿伯迁官之五羊，严尊习隐水南庄。人生出处故有分，世道如斯徒自忙。笑我漂流双□雪，羡君奔走满靴霜。功名固是男儿志，何日归来绿野堂？"
        },
        {
            "标题": "雨过二首 其二",
            "作者": "王冕",
            "内容": "归来访田里，转首忆关河。黄叶阶前满，白云山上多。\n人情空烂漫，世事尽差讹。亲爱子孙辈，愁予两鬓皤。"
        },
        {
            "标题": "雨过 其一",
            "作者": "王冕",
            "内容": "雨过山光润，烟浮野色昏。清泉流近砌，黄叶拥衡门。世事凭谁论？高情只自存。忽思浣花老，又欲向东屯。"
        },
        {
            "标题": "雨中遣兴二首 其二",
            "作者": "王冕",
            "内容": "故人何日是归年，又听刚风洗瘴烟。骄马北驰沙似雪，冥鸿南去水如天。\n莫愁弦绝蒲萄馆，且喜歌生䆉稏田。好在岳阳楼上望，洞庭明月正婵娟。"
        },
        {
            "标题": "遇昭瑞宫次韵 其一",
            "作者": "王冕",
            "内容": "红花翠竹满江皋，依约仙山驾巨鳌。月下每听来鹤佩，云中时复见龙袍。西江日薄潮声小，北极天开王气高。咫尺山河移版籍，书生徒尔说英豪。"
        },
        {
            "标题": "寓意十首次敬助韵 其九",
            "作者": "王冕",
            "内容": "飘飘青琐郎，翩翩夹绮衣。媚媚红楼春，昏昏不知归。朝睹绿发润，暮惊白雪飞。只有陶隐居，颇能知此机。"
        },
        {
            "标题": "寓意十首次敬助韵 其七",
            "作者": "王冕",
            "内容": "蛮触杂奔竞，蝇蚋纷争喧。鸾凤巢枳棘，鸱鸮集琅轩。风雷久不作，野露生微寒。壮士万里怀，肯谢漂母餐。古来王佐才，多在耕钓间。"
        },
        {
            "标题": "寓意十首次敬助韵 其二",
            "作者": "王冕",
            "内容": "白露下亭皋，绿叶飒已槁。弱质不自贵，却怨秋风早。□□征雁鸣，游子在远道。如何鹿皮翁，忘言对芳草。"
        },
        {
            "标题": "寓意十首次敬助韵 其一",
            "作者": "王冕",
            "内容": "元龙湖海豪，忘怀但高眠。渊明辟世士，素琴不张弦。古意各有适，薄俗空□妍。所以武陵翁，种桃竟忘年。"
        },
        {
            "标题": "寓意十首次敬助韵 其八",
            "作者": "王冕",
            "内容": "后地生虚雷，天惊漏秋雨。女娲死已久，此罅谁为补？纷纷读书儿，碌碌无可数。古人今人心，今人不如古。"
        },
        {
            "标题": "寓意十首次敬助韵 其五",
            "作者": "王冕",
            "内容": "青松岁寒物，讵比蒲柳才？冰霜虽剥蚀，疏花应时开。良工岂不偶？中心类寒灰。却怜蘼芜草，遍满黄金台。"
        },
        {
            "标题": "寓意十首次敬助韵 其四",
            "作者": "王冕",
            "内容": "荆轲上秦殿，郦生下齐城。斯须属鼎锯，何如卫叔卿？脱身傲万乘，泰华鸿毛轻。所谓达道人，贵在机决明。"
        },
        {
            "标题": "云门山图",
            "作者": "王冕",
            "内容": "十年不到云门寺，忽见若耶溪上山。落叶不随流水去，长松只在白云间。当年王谢已寂寞，终古林泉更往还。所喜二灵多道气，扶藜时复叩紫关。"
        },
        {
            "标题": "杂吟 其三",
            "作者": "王冕",
            "内容": "巢父诚辟世，许由真隐沦。势利既已忘，天子不得臣。栖身碧山中，洗耳清涧滨。悠悠太古怀，坐看花鸟春。所以后来者，可望不可亲。"
        },
        {
            "标题": "杂吟 其一",
            "作者": "王冕",
            "内容": "前日出东郭，寒冻未解围。今朝开北牑，青草已满池。飞飞群鸟欢，老木长嫩枝。驰书报幽人，难得此良时。休负头上巾，有酒且自持。"
        },
        {
            "标题": "赠杨仲开画图引",
            "作者": "王冕",
            "内容": "杨君绰有隐者风，须长骨瘦两耳聋。作诗作画不作意，造化不与常人同。前年眼健腕有力，捉得老龙归雪壁。墨雨淋漓天地黑，茅山十日飞霹雳。去年神固气宇壮，长驱猛虎来堂上。威雄哮吼万夫栗，满屋生风洗蛮障。今年忽尔写雁鱼，气韵又与曩日殊。平湖大泽无界限，黄芦白水秋烟孤。鱼游不失伦，雁来不失序。飞鸣泳跃千万状，立意俱由是为主。啬夫一见大义明，无声诗是无文经。今人几许浪得名，岂研古人之画情？杨君杨君一笑起，无奈贱目而贵耳。宋人固以燕石奇，夫差酷爱西施美。燕支牡丹荔子图，豪家割舍千金沽。云林雪□尽埋没，王吴荆李为何如？安得我有绢万丈？联成一片青天障。请君画作风调雨顺图，共乐太平歌击壤。"
        },
        {
            "标题": "赠写照陈肖堂",
            "作者": "王冕",
            "内容": "君不见鉴貌但鉴影，写貌难写心。霍光邓禹在台阁，严陵魏野居山林。功名道德照千古，不特肖貌传至今。固知写貌易心难，状之妍丑笔可得。至理不在颜色间，陈君笔力异众史。相貌既同心亦似，昨日忘机入城市。草衣著我丹青里，气爽神清谁比拟？雪霁梅花映秋水，黄童白叟指点看。此老不是儒生酸，陈君陈君容我闲。莫教添上貂婵冠。"
        },
        {
            "标题": "闸上 其二",
            "作者": "王冕",
            "内容": "白雾都收尽，青天无片云。候船车衮衮，辞树月纷纷。纱帽当垆妇，兜鍪出塞军。不愁书寄少，鸿雁动成群。"
        },
        {
            "标题": "闸上 其一",
            "作者": "王冕",
            "内容": "舒啸孤怀壮，天风荡杳冥。草枯秦地白，云尽鲁山青。闻道尊庄子，沽杯候野亭。平生辛苦事，须信此行经。"
        },
        {
            "标题": "张御史西山雪堂",
            "作者": "王冕",
            "内容": "张君住近西山麓，窗几虚明远尘俗。悬崖绝壁堆琼瑶，叠嶂重峦隐青绿。乾坤荡荡无痕瑕，世上儿子何繁华。清高或作袁老梦，标致不取陶家茶。千高望远忘世虑，写字读书皆有趣。岁寒若与我为邻，与尔种梅千百树，坐令此处春无楼。"
        },
        {
            "标题": "招隐卷",
            "作者": "王冕",
            "内容": "寄尔太冲招隐篇，归来不用买山钱。青云绕屋树如盖，红雾隔堤花满川。既有向时潜子兴，不妨今日米家船。老夫湖海亦觉倦，也欲枕书林下眠。"
        },
        {
            "标题": "纸衾",
            "作者": "王冕",
            "内容": "楮衾能洁白，孤卧得平安。作客心如水，缠身雪作团。吴绫烂花草，蜀锦动螭鸾。未必清如此，那堪慰考盘。"
        },
        {
            "标题": "中秋次韵答太虚",
            "作者": "王冕",
            "内容": "江湖漂泊久，发白不知年。世远人何在？天空月自圆。山河清有影，草木净无烟。谁恤苍生苦？移忧到酒边。"
        },
        {
            "标题": "种茄",
            "作者": "王冕",
            "内容": "种植便生地，还宜去草莱。所期羞膳具，毋吝日滋培。雨露恩时及，风霜气莫摧。且令根本固，看尔实恢恢。"
        },
        {
            "标题": "重午次韵敬常叶公",
            "作者": "王冕",
            "内容": "故园一望海天长，京国相看叹老苍。太学故知韩子重，高阳应笑郦生狂。四更风雨客怀壮，五月幽燕地气凉。况是天家赐衣节，不访谈笑引壶觞。"
        },
        {
            "标题": "舟中杂纪 其七",
            "作者": "王冕",
            "内容": "九日今朝是，凄凄多朔风。黄叶浑未落，乌柏最先红。对景情何已，怀人梦不通。稻粱今岁薄，无奈北征鸿。"
        },
        {
            "标题": "舟中杂纪 其四",
            "作者": "王冕",
            "内容": "泊舟枯柳下，狭港喜无风。水气团烟暝，岚光带雨浓。竹阴秋转冷，渔火夜深红。忆在山阳县，吟情与此同。"
        },
        {
            "标题": "舟中杂纪 其八",
            "作者": "王冕",
            "内容": "落日照船窗，残霞映碧江。树低苍翠湿，人杂语言哤。贳酒青衣独，归山白鸟双。驱驰吾未已，惭愧鹿门庞。"
        },
        {
            "标题": "舟中杂纪 其九",
            "作者": "王冕",
            "内容": "野水连天碧，秋花夹路黄。顺风船过疾，落日鸟飞忙。感物独惆怅，逢时喜老苍。文章随气运，不必论班扬。"
        },
        {
            "标题": "舟中杂纪 其五",
            "作者": "王冕",
            "内容": "芦花藏别浦，柳树隔柴屝。野鸟行行下，渔舟两两归。只愁风俗变，不虑世情违。旧日经行处，于今转觉非。"
        },
        {
            "标题": "舟中杂纪 其十",
            "作者": "王冕",
            "内容": "老树转斜晖，人家水竹围。露深花气冷，霜降蟹膏肥。沽酒心何壮，看山思欲飞。操舟有吴女，双桨唱新归。"
        },
        {
            "标题": "舟中杂纪 其三",
            "作者": "王冕",
            "内容": "杨柳青云合，芙蓉锦幛开。船从湖上过，人在画中来。莫问桓伊笛，且传袁绍杯。明朝归醉李，舒啸漫徘徊。"
        },
        {
            "标题": "舟中杂纪 其二",
            "作者": "王冕",
            "内容": "舟行知牵稳，恰得打头风。更喜青山出，宁辞白发穷？江枫缘岸赤，河蓼杂烟红。回首东南景，楼台杳霭中。"
        },
        {
            "标题": "舟中杂纪 其六",
            "作者": "王冕",
            "内容": "秋茂喜禾壮，官河带野桥。水光欺日白，寒气得风饶。觅火邻船并，沽醪市店遥。传闻征税急，不忍见渔樵。"
        },
        {
            "标题": "舟中杂纪 其一",
            "作者": "王冕",
            "内容": "水竹连平野，人家带夕阳。道途忘险阻，风景异寻常。借艇移行李，持杯看步光。英雄无所似，堪笑老夫狂。"
        },
        {
            "标题": "竹冠",
            "作者": "王冕",
            "内容": "竹冠横五折，安用铁丝旒？斑积湘江雨，清衔□谷秋？自然坚节在，难与俗情侔。相见无疑怪，先生不姓刘。"
        },
        {
            "标题": "竹西轩",
            "作者": "王冕",
            "内容": "青山隐隐带江流，江上轩窗面面幽。来客不辞三径雨，乘凉常得四时秋。青天影动朝阳凤，落月光移隔水楼。夜半梦回环佩响，却疑歌吹在扬州。"
        },
        {
            "标题": "看山",
            "作者": "王冕",
            "内容": "昨朝问竹城西去，今日看山湖来来。酌醪数斗且尽醉，好景百年能几回？野草散光摇翠浪，风花移色闪苍苔。飞流最是东南急，乘兴无辞杖履陪。"
        },
        {
            "标题": "竹图",
            "作者": "王冕",
            "内容": "楚地秋风劲，湘江夜雨深。不看双凤舞，恰听老龙吟。正直崇高节，岁寒同我心。悠悠向京国，转转忆山阴。"
        },
        {
            "标题": "自崔镇至济州人情风俗可叹三十韵",
            "作者": "王冕",
            "内容": "天阙星河近，关山道路长。断云依野树，归鸟傍斜阳。吊古添惆怅，伤时重慨慷。艰难衣带缓，辛苦□毛苍。昨日辞崔镇，今晨过回梁。躲船荦愁确，打牵畏汪洋。舟子招呼急，商人问信忙。新州山顶上，沛县水中央。古昔英雄地，萧条战斗场。歌风传汉祖，决胜信张良。转首风云改，重瞻日月光。喜看新社稷，不问旧封疆。鱼鳖行官道，狐狸上庙堂，凄凄黄叶浦，漭漭白苹乡。提挈何狼籍，奔趋适诈狂。人伦俱丧失，风俗尽凋伤。白纻流吴曲，红花烂楚芳。礼仪从此废，廉耻竟何将？戢戢哀流落，纠纠俱暴强。郎官思卓鲁，牧守想龚黄。鹰隼锋棱劲，豺狼气势张。抚绥徒文饰，渔猎尽逃亡。东鲁书声寂，西秦客梦扬。可怜吾老大，那忍见凄凉。饥望家家火，愁悬处处肠。竞穿泥窟穴，争觅草衣裳。密雪团花大，飞冰就木僵。垂情徒郁郁，极目转茫茫。圣主春秋盛，贤臣事业张。愿言宣德化，四海一陶唐。"
        },
        {
            "标题": "自感",
            "作者": "王冕",
            "内容": "父母生我时，爱如掌上珠。襁褓辟寒暑，乳哺随所须。周岁会言语，大小相引呼。摇头却梨栗，行行不须扶。三年离怀抱，已知亲与疏。相揖识进退，应对无嗫嚅。五六渐精爽，气貌与众殊。怡怡浴仁化，喜听论之乎。八龄入小学，一一随范模。厌睹诡谲行，不读非圣书。宗族惊我异，父母悯我孤。宾客皆回头，指为汗血驹。长大怀刚肠，明学循良图。硕画决自必，不以迂腐拘。愿秉忠义心，致君尚唐虞。欲使天下民，还淳洗嚣虚。声施勒金石，以显父母誉。此志竟萧条，衣冠混泥涂。蹭蹬三十秋，靡靡如蠹鱼。归耕无寸田，归牧无寸刍。羁逆泛萍梗，望云空叹吁。世俗鄙我微，故旧嗤我愚。赖有父母慈，倚门复倚闾。我心苦凄戚，我情痛郁纡。山林竞蛇虺，道路喧豺□。荒林落日阴，羞见反哺乌。乌鸟有如此，吾生当何如？"
        },
        {
            "标题": "醉贤图",
            "作者": "王冕",
            "内容": "浩饮浪吟何慷慨，衣冠尚在晋风流。七贤林下固不异，六逸溪头良可谋。既是甘为避世士，不妨且作醉乡侯。幕天席地无留滞，笑杀三闾空白头。"
        }
    ],
    "对话内容": [
        {
            "Type": "宫廷官场对话",
            "Location": "元朝宫廷",
            "Background": "王冕作为秘书监典吏，正在与其他官员讨论朝政，王冕以其深厚的文采和对梅花的热爱，借梅花之事引入对政事的思考，倡导清正廉洁，得到众人赞同。",
            "Dialogue": "{\n    角色名: 其他官员 \n    动作:(微微躬身，目光恭敬)\n    讲话: \"王冕大人，今日朝政事宜如何？\"\n}\n{\n    角色名: 王冕 \n    动作:(昂首阔步，语调坚定)\n    讲话: \"诸位，今日之政，犹如梅花坚韧不拔。昔日梅花在寒风中独自绽放，虽遭冰雪摧残，却依旧在春回大地时吐露芬芳。此乃我朝之所应效仿也。清正廉洁，乃国之根本，若臣下皆能如梅花般坚守本心，必能使国家蒸蒸日上。诸位应当以此为鉴，勿忘本心，方可共创盛世！\"\n}"
        },
        {
            "Type": "诗词戏剧对话",
            "Location": "江南一处山水画廊",
            "Background": "王冕与友人聚会，吟诵《墨梅》诗，友人赞叹其才华，王冕则谦言“梅花的清气自有其韵味，何必在乎他人的夸赞”，两人相视而笑，诗意盎然。",
            "Dialogue": "{\n    角色名: 友人 \n    动作:(微笑点头，举杯共庆)\n    讲话: \"王冕兄，今日吟诵《墨梅》，真是令人陶醉！\"\n}\n{\n    角色名: 王冕 \n    动作:(轻轻摇头，面带微笑)\n    讲话: \"谢兄夸奖，然我之吟诵，不过是梅花自有其韵味，何必在乎他人的夸赞。梅花之所以能在寒冬腊月中独放，是因为其内在的坚韧与清高。正如我等，虽在世俗之中，也应当保持心中的那一份清明与坚毅。相视而笑，便是我与友人的共鸣，何乐而不为？\"\n}"
        },
        {
            "Type": "书信交流",
            "Location": "王冕的书房",
            "Background": "王冕写信给友人李德仁，诉说自己在江南的隐居生活，提到自己如何在梅花树下作诗，渴望与友人共享此清幽，并希望李德仁能来访。",
            "Dialogue": "{\n    角色名: 王冕 \n    动作:(执笔沉思，神情专注)\n    讲话: \"李德仁，兄长近来可好？在江南的隐居生活，日复一日，虽有清幽之境，却也常思故乡，愿与君共赏梅花之美。今我在梅花树下作诗，心中无限感慨，梅花的坚韧与清香，乃是我创作的源泉，希望你能来此，共享此清幽之境。\"\n}"
        },
        {
            "Type": "家庭市井对话",
            "Location": "通州小集市",
            "Background": "王冕在集市上闲逛，遇到一位邻居，二人谈及王冕的画艺和诗作，邻居称赞他的《白梅》，王冕则谦虚回应，提到自己仍在学习之中。",
            "Dialogue": "{\n    角色名: 邻居 \n    动作:(微微一笑，拍了拍王冕的肩膀)\n    讲话: \"王冕兄，听闻你近日在画艺上颇有建树，尤其那幅《白梅》，真是让人惊艳。\"\n}\n{\n    角色名: 王冕 \n    动作:(谦逊一笑，轻轻摇头)\n    讲话: \"邻居过奖，然我所作的不过是对梅花的热爱所致。白梅之美，正如人之品德，清雅而不张扬，默默绽放。今我仍在学习之中，愿与邻里共勉，互相砥砺。\""
        },
        {
            "Type": "诗词戏剧对话",
            "Location": "庐山某隐士的草堂",
            "Background": "王冕拜访一位隐士，两人讨论《竹斋集》中的诗句，隐士感慨王冕的诗才，王冕则以谦逊的态度表示“隐士的生活才是我向往的”。",
            "Dialogue": "{\n    角色名: 隐士 \n    动作:(微微躬身，面带敬意)\n    讲话: \"王冕先生，听闻您在《竹斋集》中有所建树，实乃文坛之幸。\"\n}\n{\n    角色名: 王冕 \n    动作:(微微一笑，神情淡然)\n    讲话: \"多谢隐士夸奖，然我所作皆是对自然之感悟而已。隐士之道，岂不正是我向往之境？愿于此共论诗句，互相交流，方可增进彼此的艺术修养。\""
        },
        {
            "Type": "宫廷官场对话",
            "Location": "元朝御书房",
            "Background": "王冕被召入宫中，向皇帝献上新作的诗词，皇帝对其作品颇为赞赏，并询问王冕的创作灵感，王冕提到梅花的坚韧与清香，正是其创作的源泉。",
            "Dialogue": "{\n    角色名: 皇帝 \n    动作:(微微颔首，目光审视)\n    讲话: \"王冕，听闻你新作的诗词颇具风采，今可为朕吟诵一首？\"\n}\n{\n    角色名: 王冕 \n    动作:(恭敬行礼，声音铿锵有力)\n    讲话: \"陛下，微臣所作《墨梅》，愿以此献给您：‘吾家洗砚池头树，个个花开淡墨痕。不要人夸好颜色，只流清气满乾坤。’梅花的清香与坚韧，正是我所向往之品格。愿陛下能以此为鉴，清正廉明，兴国之道，方能长久！\"\n}"
        },
        {
            "Type": "家庭市井对话",
            "Location": "王冕的书房",
            "Background": "王冕与家人闲聊，谈起自己对梅花的喜爱，家人们也纷纷分享自己对梅的看法，王冕借此机会讲解梅花的象征意义，增进家庭的文化氛围。",
            "Dialogue": "{\n    角色名: 家人 \n    动作:(好奇地看着王冕，微笑发问)\n    讲话: \"父亲，您为什么如此喜爱梅花？\"\n}\n{\n    角色名: 王冕 \n    动作:(慈爱地看着孩子，语气温和)\n    讲话: \"孩子，梅花象征着坚韧与清高，虽经历风雪，却依然绽放，正如我们的人生，面对磨难要坚持自己的信念。欣赏梅花，不仅是对自然之美的追求，更是对人生哲理的领悟。愿你们在今后的生活中，能如梅花般不畏艰难，开出自己的精彩！\"\n}"
        },
        {
            "Type": "书信交流",
            "Location": "王冕的书房",
            "Background": "王冕致信给朋友，回忆起在通州的青葱岁月，表达对故土的思念之情，同时寄上自己新作的梅花画，希望朋友能来赏鉴。",
            "Dialogue": "{\n    角色名: 王冕 \n    动作:(执笔写信，神情专注)\n    讲话: \"亲爱的李德仁，我在江南的生活恬淡而清幽，尤其是在梅花树下作诗，意趣盎然。每当春日来临，白梅绽放，便想起与你共度的时光。愿你能来此一聚，共赏梅花之美，共享这份宁静与和谐。\"\n}"
        },
        {
            "Type": "诗词戏剧对话",
            "Location": "元朝酒楼",
            "Background": "王冕与几位文人聚会，席间吟诵《劲草行》，大家对诗中表达的忠诚与勇气颇有共鸣，王冕提议将此诗作为友谊的誓言，气氛热烈。",
            "Dialogue": "{\n    角色名: 文人 \n    动作:(举杯共饮，神情激动)\n    讲话: \"王冕兄，你的《劲草行》吟诵得真好，气势磅礴，令人心潮澎湃！\"\n}\n{\n    角色名: 王冕 \n    动作:(微微一笑，举杯回应)\n    讲话: \"多谢友人赞赏，然此诗所表达的忠诚与勇气，乃是我心中真正的渴望。正如梅花在寒冬中独自绽放，若我等皆能坚守信念，定能成就事业，方可共创美好未来！\""
        },
        {
            "Type": "家庭市井对话",
            "Location": "通州的梅花园",
            "Background": "王冕带着孩子游玩梅花园，指点梅花的种种，教导孩子欣赏自然之美，孩子们兴奋地追逐玩耍，王冕在一旁微笑，心中充满温馨。",
            "Dialogue": "{\n    角色名: 孩子 \n    动作:(兴奋地在梅花树下奔跑)\n    讲话: \"父亲，这些梅花真好看！\"\n}\n{\n    角色名: 王冕 \n    动作:(微笑着看孩子，神情温和)\n    讲话: \"孩子，梅花不仅美丽，更有着坚韧不拔的精神。它在寒冬中绽放，象征着勇敢与希望。希望你们在欣赏之余，也能领悟到生活中的道理。\"\n}"
        }
    ]
}