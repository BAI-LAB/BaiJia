{
    "基本信息": {
        "姓名": "李梦阳",
        "性别": "男",
        "出生年份": "1473",
        "死亡年份": "1529",
        "享年": "57",
        "朝代": "明",
        "家庭区分": "未详"
    },
    "亲属关系": [
        "李梦阳的父是李正",
        "李梦阳的子是李枝",
        "李梦阳的曾祖是李恩",
        "李梦阳的祖父是李忠",
        "李梦阳的父是李正",
        "李梦阳的母是高氏(李梦阳母)",
        "李梦阳的妻子是左氏(李梦阳妻)",
        "李梦阳的兄是李孟和",
        "李梦阳的兄是李孟春",
        "李梦阳的弟是李孟章"
    ],
    "其他关系": [
        "李梦阳友的对象是薛蕙",
        "李梦阳欣赏/器重的对象是骆用卿",
        "李梦阳学生为黄省曾",
        "李梦阳学生为高叔嗣",
        "李梦阳学生为郑作",
        "李梦阳学生为李濂",
        "李梦阳学生为曾温秀",
        "李梦阳学生为黄省",
        "李梦阳为徐祯卿所著书作序",
        "李梦阳为戴铣所著书作序",
        "李梦阳为郑作所著书作序",
        "李梦阳书序由陈文烛所作",
        "李梦阳墓志铭由崔铣所作",
        "李梦阳为崔升作墓志铭",
        "李梦阳为朱安㳚作墓志铭",
        "李梦阳为朱应登作墓志铭",
        "李梦阳为李志学作墓志铭",
        "李梦阳为尚缙作墓志铭",
        "李梦阳为徐聪作墓志铭",
        "李梦阳为贾定作墓志铭",
        "李梦阳为萧雅作墓志铭",
        "李梦阳为萧雅作墓志铭",
        "李梦阳书跋由朱曰藩所作",
        "李梦阳传记作者为毛奇龄",
        "李梦阳传记作者为袁袠",
        "李梦阳传记作者为李开先",
        "李梦阳为孙一元作传",
        "李梦阳为黄绂作传",
        "李梦阳为邵道人作传",
        "李梦阳为周宪作祭文",
        "李梦阳为熊卓作祭文",
        "李梦阳为郑作作祭文",
        "李梦阳祭文由崔铣所作",
        "李梦阳为于谦作庙碑记",
        "李梦阳为于谦作庙碑记",
        "李梦阳为何孟春作临别赠言(送别诗、序)",
        "李梦阳为刘大夏作临别赠言(送别诗、序)",
        "李梦阳为孙燧作临别赠言(送别诗、序)",
        "李梦阳为乔宇作临别赠言(送别诗、序)",
        "李梦阳为蒋瑶作临别赠言(送别诗、序)",
        "李梦阳为王荩作临别赠言(送别诗、序)",
        "李梦阳为左经作临别赠言(送别诗、序)",
        "李梦阳为房瑄作临别赠言(送别诗、序)",
        "李梦阳为夏从寿作临别赠言(送别诗、序)",
        "李梦阳为梁辰作临别赠言(送别诗、序)",
        "李梦阳为陈奎作临别赠言(送别诗、序)",
        "李梦阳为童瑞作临别赠言(送别诗、序)",
        "李梦阳年谱由安?所作",
        "李梦阳向何孟春致贺",
        "李梦阳墓表由徐缙所作",
        "李梦阳为涂祯作墓表",
        "李梦阳为周宪作行状",
        "李梦阳致书林俊",
        "李梦阳致书徐祯卿",
        "李梦阳致书徐祯卿",
        "李梦阳致书何景明",
        "李梦阳致书何景明",
        "李梦阳致书何景明",
        "李梦阳致书何景明",
        "李梦阳致书杨一清",
        "李梦阳致书杨一清",
        "李梦阳致书杨一清",
        "李梦阳致书杨一清",
        "李梦阳致书杨一清",
        "李梦阳致书杨一清",
        "李梦阳致书杨一清",
        "李梦阳致书杨一清",
        "李梦阳致书杨一清",
        "李梦阳致书杨一清",
        "李梦阳致书王纳诲",
        "李梦阳致书李恕",
        "李梦阳被致书由何孟春",
        "李梦阳被致书由何孟春",
        "李梦阳被致书由黄省曾",
        "李梦阳被致书由徐祯卿",
        "李梦阳被致书由何景明",
        "李梦阳被致书由袁袠",
        "李梦阳被致书由周祚",
        "李梦阳答黄省曾书",
        "李梦阳答吴瑾书",
        "李梦阳答王廷相书",
        "李梦阳答王廷相书",
        "李梦阳收到徐祯卿的答书",
        "李梦阳收到夏良胜的答书",
        "李梦阳收到释道忞的答书",
        "李梦阳赠诗、文的对象是何孟春",
        "李梦阳赠诗、文的对象是韩文",
        "李梦阳赠诗、文的对象是韩文",
        "李梦阳赠诗、文的对象是翟瓒",
        "李梦阳为练子宁之建筑物题咏、记、命名",
        "李梦阳为郑作之建筑物题咏、记、命名",
        "李梦阳为余本实所作诗文作序",
        "李梦阳为熊卓所作诗文作序"
    ],
    "入仕信息": [
        {
            "入仕方式": "科举: 进士(笼统)",
            "入仕年份": "1493",
            "入仕年龄": "未详"
        },
        {
            "入仕方式": "科举: 乡贡举人",
            "入仕年份": "未详",
            "入仕年龄": "未详"
        },
        {
            "入仕方式": "学校: 生员(庠生)",
            "入仕年份": "未详",
            "入仕年龄": "未详"
        }
    ],
    "别名信息": [
        {
            "别名": "三",
            "别名类型": "行第"
        },
        {
            "别名": "天赐",
            "别名类型": "字"
        },
        {
            "别名": "李梦阳",
            "别名类型": "别名、曾用名"
        },
        {
            "别名": "献吉",
            "别名类型": "未详"
        },
        {
            "别名": "献吉",
            "别名类型": "字"
        },
        {
            "别名": "空同子",
            "别名类型": "未详"
        },
        {
            "别名": "空同子",
            "别名类型": "室名、别号"
        }
    ],
    "任职信息": [
        {
            "官职": "司经历",
            "起始年份": "未详",
            "结束年份": "未详",
            "任职方式": NaN,
            "任职地点": "山西布政司"
        },
        {
            "官职": "司经历",
            "起始年份": "未详",
            "结束年份": "未详",
            "任职方式": NaN,
            "任职地点": "山西布政司"
        },
        {
            "官职": "司经历",
            "起始年份": "未详",
            "结束年份": "未详",
            "任职方式": NaN,
            "任职地点": "山西布政司"
        },
        {
            "官职": "司经历",
            "起始年份": "未详",
            "结束年份": "未详",
            "任职方式": NaN,
            "任职地点": "山西布政司"
        },
        {
            "官职": "司经历",
            "起始年份": "未详",
            "结束年份": "未详",
            "任职方式": NaN,
            "任职地点": "山西布政司"
        },
        {
            "官职": "司经历",
            "起始年份": "未详",
            "结束年份": "未详",
            "任职方式": NaN,
            "任职地点": "山西布政司"
        }
    ],
    "地理信息": [
        {
            "地名": "开封府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "开封府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "开封府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "开封府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "开封府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "开封府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "开封府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "开封府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "开封府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "开封府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "开封府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "祥符",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "祥符",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "祥符",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "祥符",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "祥符",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "祥符",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "祥符",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "祥符",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "祥符",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "祥符",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "祥符",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "扶沟",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "扶沟",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "扶沟",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "扶沟",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "扶沟",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "扶沟",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "扶沟",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "扶沟",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "扶沟",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "扶沟",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "扶沟",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "庆阳府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "庆阳府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "庆阳府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "庆阳府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "庆阳府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "庆阳府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "庆阳府",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "庆阳卫",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "庆阳卫",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "庆阳卫",
            "地址类型": "籍贯(基本地址)",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "空同子纂",
            "著述年份": "1531",
            "著述角色": "撰著者"
        },
        {
            "著述名称": "空同集",
            "著述年份": "1531",
            "著述角色": "未详"
        },
        {
            "著述名称": "空同子集:六十六卷,附录二卷",
            "著述年份": "1506",
            "著述角色": "未详"
        },
        {
            "著述名称": "六烈女传一卷",
            "著述年份": "未详",
            "著述角色": "撰著者"
        }
    ],
    "社会区分": [
        "[为官者：文]",
        "诗人"
    ],
    "机构情况": [],
    "经历事件信息": [],
    "财富情况": [],
    "个人简介": [
        "李梦阳（1472-1530)，字献吉，号空同，汉族，庆阳府安化县(今甘肃省庆城县)人，迁居开封，工书法，得颜真卿笔法，精于古文词，提倡“文必秦汉，诗必盛唐”，强调复古，《自书诗》师法颜真卿，结体方整严谨，不拘泥规矩法度，学卷气浓厚。明代中期文学家，复古派前七子的领袖人物。 ► 李梦阳的诗文(776篇)"
    ],
    "诗词文章内容": [
        {
            "标题": "汴京元夕",
            "作者": "李梦阳",
            "内容": "中山孺子倚新妆，郑女燕姬独擅场。齐唱宪王春乐府，金梁桥外月如霜。"
        },
        {
            "标题": "秋望",
            "作者": "李梦阳",
            "内容": "黄河水绕汉宫墙，河上秋风雁几行。客子过壕追野马，将军弢箭射天狼。黄尘古渡迷飞挽，白月横空冷战场。闻道朔方多勇略，只今谁是郭汾阳。"
        },
        {
            "标题": "泰山",
            "作者": "李梦阳",
            "内容": "俯首元齐鲁，东瞻海似杯。斗然一峰上，不信万山开。日抱扶桑跃，天横碣石来。君看秦始后，仍有汉皇台。"
        },
        {
            "标题": "夏城坐雨",
            "作者": "李梦阳",
            "内容": "河外孤城枕草莱，绝边风雨送愁来。一秋穿堑兵多死，十月烧荒将未回。往事空馀元昊骨，壮心思上李陵台。朝庭遣使吾何补，白面渐非济世才。"
        },
        {
            "标题": "船板床",
            "作者": "李梦阳",
            "内容": "船板胡在兹，而我寝其上。情知非江湖，梦寐亦风浪。"
        },
        {
            "标题": "石将军战场歌",
            "作者": "李梦阳",
            "内容": "清风店南逢父老，告我己巳年间事。店北犹存古战场，遗镞尚带勤王字。忆昔蒙尘实惨怛，反覆势如风雨至。紫荆关头昼吹角，杀气军声满幽朔。胡儿饮马彰义门，烽火夜照燕山云。内有于尚书，外有石将军。石家官军若雷电，天清野旷来酣战。朝廷既失紫荆关，吾民岂保清风店。牵爷负子无处逃，哭声震天风怒号。儿女床头伏鼓角，野人屋上看旌旄。将军此时挺戈出，杀敌不异草与蒿。追北归来血洗刀，白日不动苍天高。万里烟尘一剑扫，父子英雄古来少。单于痛哭倒马关，羯奴半死飞狐道。处处欢声噪鼓旗，家家牛酒犒王师。休夸汉室嫖姚将，岂说唐家郭子仪。沉吟此事六十春，此地经过泪满巾。黄云落日古骨白，沙砾惨淡愁行人。行人来折战场柳，下马坐望居庸口。却忆千官迎驾初，千乘万骑下皇都；乾坤得见中兴主，日月重开载造图。枭雄不数云台士，杨石齐名天下无！呜呼杨石今已无，安得再生此辈西备胡。"
        },
        {
            "标题": "怀乡",
            "作者": "李梦阳",
            "内容": "伐辛夷兮采芳芷，茸荷屋兮荫兰渚。佳人去兮不归，灵连蜷兮愁望予。\n涉世径兮历险阻，驾玄骖兮又文牡。岁冉冉兮既不我留，怅怀乡兮汨夷犹。\n葛藟离离兮石间，雨冥冥兮山之幽。旋予马兮故阿，陟堂址兮搴女萝。\n霜露交下兮亭皋，秋风夕兮洞庭波。山何为兮巃嵷，木何为兮蒙密，公有亭兮何不日鼓瑟。\n日鼓瑟兮复吹䶵，憺娱乐兮万福来。"
        },
        {
            "标题": "望野",
            "作者": "李梦阳",
            "内容": "久静山容敛，秋凝野色凄。白云留绝巘，苍雾隔前溪。"
        },
        {
            "标题": "塘上行",
            "作者": "李梦阳",
            "内容": "蒲生何离离，过时采者稀。莫言采者殊，盛衰自有时。"
        },
        {
            "标题": "夏口夜泊别友人",
            "作者": "李梦阳",
            "内容": "黄鹤楼前日欲低，汉阳城树乱乌啼。孤舟夜泊东游客，恨杀长江不向西。"
        },
        {
            "标题": "娲皇墓诗送乔太常",
            "作者": "李梦阳",
            "内容": "伊闻女希氏，奋迹鸿荒日。神功羲农并，吹簧豁阴郁。\n鳌极本寓言，蛇身竟恍惚。遗墓赵城侧，古庙松杉密。\n霍岭峙巑岏，汾川眇荡潏。穆穆秉德臣，肃肃拳瞻谒。\n祈灵溯遐躅，明禋备精物。天虽积清气，运久恐漏阙。\n徒炼五色石，寥廓讵能越。送子顾周道，俾我心于邑。"
        },
        {
            "标题": "述愤一十七首弘治乙丑年四月作是时坐劾寿宁侯逮诏狱 其八",
            "作者": "李梦阳",
            "内容": "夕云郁峥嵘，颓阳入西丘。返景漏林端，明我屋上楼。\n静久得玄理，源澄复何求。永怀邹阳子，聊以抒我忧。"
        },
        {
            "标题": "述愤一十七首弘治乙丑年四月作是时坐劾寿宁侯逮诏狱 其七",
            "作者": "李梦阳",
            "内容": "飘风自南来，飒飒入我怀。我欲随之翔，北向三重阶。\n守阍遥望予，阊阖何由排。戚戚勿重陈，危言多厉阶。"
        },
        {
            "标题": "离愤五首正德戊辰年五月作是时阉瑾知劾章出我手矫旨收诣诏狱 其一",
            "作者": "李梦阳",
            "内容": "采采河边兰，鲤鱼何盘盘。念我同胞人，诀绝摧心肝。\n事变在须臾，浮云逝无端。临发路踟躇，谁敢前为言。\n原鸰杭高声，我行何时还。十步九回头，泪下如流泉。"
        },
        {
            "标题": "述愤一十七首弘治乙丑年四月作是时坐劾寿宁侯逮诏狱 其十",
            "作者": "李梦阳",
            "内容": "青青庙中槐，交交一双禽。为巢育其儿，结构良苦辛。\n一朝惊弹罗，移栖向高林。我行适见之，叹息空弥襟。"
        },
        {
            "标题": "离愤五首正德戊辰年五月作是时阉瑾知劾章出我手矫旨收诣诏狱 其二",
            "作者": "李梦阳",
            "内容": "练练晨明月，郁郁风中柳。苍茫遮我车，识是平生友。\n感君故意勤，赠我双琼玖。虎狼夹衡轭，狐狸草间走。\n东方渐发白，聊归勿为久。天威煽方处，君子毖其口。"
        },
        {
            "标题": "述愤一十七首弘治乙丑年四月作是时坐劾寿宁侯逮诏狱 其十二",
            "作者": "李梦阳",
            "内容": "小草生枯桑，芊芊竞芳辰。虽云殊本根，寄托各有因。\n自我罹幽囚，忽焉经浃旬。我兄千里馀，渺渺长河津。\n妻子日望余，苍苍隔西邻。所幸二三友，笑言越昏晨。\n宵镫促燕膝，昵语忘苦辛。患难苟相得，毋论骨肉亲。"
        },
        {
            "标题": "张将军塞猎歌",
            "作者": "李梦阳",
            "内容": "将军堂堂七尺躯，虎头昂藏紫虬须。据鞍笑撚金朴姑，弦鸣仰堕双飞乌。\n南平川汉北歼胡，蛇矛卧地刀剑芜。朔风吹霜塞草落，马腾士奋于狩作。\n将军夜令晨步同，碛沙黄黄日色薄。部下游击五千人，竞时争能各有神。\n驱飞翼走入我网，千队万队何駪駪。气酣前赴逞一决，零乱旌旗倏明灭。\n杀气上回灵武云，火烈直透天山雪。张公觏此番逡巡，红衣白马如神人。\n衣也蟠蟒金麒麟，朝廷所赐荣功臣。拦头报捷者谁子，手提禽兽血满身。\n生截罴豹累雉鹑，中军小校额抹巾，见之一骑风起尘。\n左射奔鹿右毙豕，更追狡兔趫穷榛。张曰于乎奚用是，昊天肃杀存至仁。\n摐金按节止中野，燖腯炰鲜燕蒐者。礼乐行军分自严，赏罚正簿谁能假。\n何地真收吐谷驼，一卒乃获大宛马。长城窟冰胡雁稀，轻鼙缓吹诸部归。\n悬戟惨淡鸦鸟委，垂鞍碨礧熊兕肥。少年犹忿杀获微，翻身彀弩追云飞。\n我闻蒐狩古侯礼，三驱六御今何以。缵武虽存于貉文，戒荒合避长扬侈。\n将军抹马厉部士，为防西北烽烟起。"
        },
        {
            "标题": "述愤一十七首弘治乙丑年四月作是时坐劾寿宁侯逮诏狱 其六",
            "作者": "李梦阳",
            "内容": "孟夏草木长，垂云一何凄。零雨宵始歇，西山朝复隮。\n兀然坐高舂，时闻鹁鸠啼。逢辰寡宿欢，履运伤前迷。\n既无杯中物，何以写我悽。"
        },
        {
            "标题": "述愤一十七首弘治乙丑年四月作是时坐劾寿宁侯逮诏狱 其九",
            "作者": "李梦阳",
            "内容": "苔井肃阴森，岳庙闷以清。车前当路翻，红葵夹阶生。\n羁人散烦疴，纡徐步中楹。时禽变好音，庭柯敷夕荣。\n讵知沮洳场，旷然获悠情。"
        },
        {
            "标题": "葡萄",
            "作者": "李梦阳",
            "内容": "万里西风过雁时，绿云玄玉影参差。酒醒试取冰丸嚼，不说天南有荔支。"
        },
        {
            "标题": "述愤一十七首弘治乙丑年四月作是时坐劾寿宁侯逮诏狱 其一",
            "作者": "李梦阳",
            "内容": "天门郁岧峣，虎豹守其隅。番番九苞禽，颉颃舞云衢。\n衔书奏至尊，青龙与之俱。光夕绝还响，徙倚空愁予。"
        },
        {
            "标题": "述愤一十七首弘治乙丑年四月作是时坐劾寿宁侯逮诏狱 其三",
            "作者": "李梦阳",
            "内容": "鼗响久不作，烈士常苦辛。魏裾已寂寞，汉褴空嶙峋。\n邈焉向千载，曶曶怀斯臣。皇心苟识察，百死宁一身。"
        },
        {
            "标题": "述愤一十七首弘治乙丑年四月作是时坐劾寿宁侯逮诏狱 其二",
            "作者": "李梦阳",
            "内容": "帝居杳何许，苍苍隔九阍。白玉为阿阁，黄金为重门。\n可望不可扣，仰见飞云奔。何当发炎旭，下照孤葵根。"
        },
        {
            "标题": "帝京篇十首 其三",
            "作者": "李梦阳",
            "内容": "慷慨燕云十六州，天门北极帝星头。胡尘一洗桑乾净，荬载朝宗四海流。"
        },
        {
            "标题": "述愤一十七首弘治乙丑年四月作是时坐劾寿宁侯逮诏狱 其五",
            "作者": "李梦阳",
            "内容": "大化罔不亏，人生固多艰。汎观畴昔人，浩然发忧叹。\n自非餐霞侣，伊谁驻朱颜。律律南山岑，拂衣会当还。"
        },
        {
            "标题": "新买东庄宾友携酒往看十绝句 其三",
            "作者": "李梦阳",
            "内容": "年来好事推刘四，酒兴花情老独浓。最喜能移山茉莉，所嗟犹欠木芙蓉。"
        },
        {
            "标题": "赠陈氏",
            "作者": "李梦阳",
            "内容": "万龙冈上古灵家，男乐耕耘女绩麻。客到大开萱草阁，春风时动紫荆花。"
        },
        {
            "标题": "送田生省母兄如晋",
            "作者": "李梦阳",
            "内容": "匹马遥冲落日微，万山何处是筵闱。途纡沁上花应发，春尽并门雪尚飞。\n临柏乍开荆树阁，傍萱重著不莱衣。冯高试望风云气，大驾新从此路归。"
        },
        {
            "标题": "述愤一十七首弘治乙丑年四月作是时坐劾寿宁侯逮诏狱 其四",
            "作者": "李梦阳",
            "内容": "悬车曜回景，夕风起乔林。抚兹散沉忧，浩荡开重阴。\n回翔瞻阙门，踌躇思玉音。宵坐焰明烛，怀古伤我心。"
        },
        {
            "标题": "晓行云梦泽",
            "作者": "李梦阳",
            "内容": "晓行云梦泽，云起失湖村。历历横江雨，冥冥远岫昏。\n鼋鼍当马吼，鸥鹭背人翻。欲拟浮湘作，吾生异楚魂。"
        },
        {
            "标题": "月槐之下与程生谈亦念其夏游自去岁 其二",
            "作者": "李梦阳",
            "内容": "旱时偏苦热，沙国每愁风。今夕客谈处，孤槐清月中。\n露凝天故白，榴近夜能红。明发冲南暑，逾江莫更东。"
        },
        {
            "标题": "登临二首 其一",
            "作者": "李梦阳",
            "内容": "屏迹良吾性，逢辰每壮心。花含向日雾，柳变隔年阴。\n行坐自芳草，依栖还旧林。高楼出迥绝，无日不登临。"
        },
        {
            "标题": "狱夜雷电暴雨",
            "作者": "李梦阳",
            "内容": "一雨暮何急，孤眠宵未央。疾雷翻暗壁，落电转空梁。\n势极千山动，光还万里长。天威终不测，魑魅可潜藏。"
        },
        {
            "标题": "开先寺",
            "作者": "李梦阳",
            "内容": "瀑布半天上，飞响落人间。莫言此潭小，摇动匡庐山。"
        },
        {
            "标题": "月槐之下与程生谈亦念其夏游自去岁 其一",
            "作者": "李梦阳",
            "内容": "月出槐初定，风微影尚摇。念离仍是夏，拚坐忽分宵。\n星斗来天近，尘沙去路遥。别情兼望雨，白首夜频翘。"
        },
        {
            "标题": "寄题高子君山别业二首 其一",
            "作者": "李梦阳",
            "内容": "一山背城起，万古号为君。秀揽江心月，雄吞海面云。\n金陵通地脉，玉港发人文。羡彼投簪客，中年卧紫氛。"
        },
        {
            "标题": "岁暮五首 其三",
            "作者": "李梦阳",
            "内容": "堂北融泥云气生，堂南枯树两禽鸣。冰霜眼过风须转，岁月心悬老自惊。\n辞腊酒怜比舍馈，迎春花欲上阶明。壮图回首今迟暮，点检应挨笑拂缨。"
        },
        {
            "标题": "朝饮马送陈子出塞",
            "作者": "李梦阳",
            "内容": "朝饮马，夕饮马，水咸草枯马不食，行人痛哭长城下。城边白骨借问谁？云是今年筑城者。但道辞家别六亲，宁知九死无还身。不惜身为城下土，所恨功成赏别人。去年贼掠开山县，黑山血迸单于箭。万里黄尘哭震天，城门昼闭无人战。今年下令修筑边，丁夫半死长城前。城南城北秋草白，愁云日暮鸣胡鞭。"
        },
        {
            "标题": "春日过遂平将军第同李尹",
            "作者": "李梦阳",
            "内容": "十年不到将军第，一日重来令尹偕。春色不改延客阁，芳树尽覆弹琴斋。\n寻香槛蝶娟娟逐，竞暖池鱼宛宛皆。晚步鹿葱惊欲放，续游无吝玉为牌。"
        },
        {
            "标题": "哀凤操",
            "作者": "李梦阳",
            "内容": "凤之来兮尔胡为兮。牛有皂兮鸡有栖。凤兮凤兮今何归，伤哉命兮，我心悲。"
        },
        {
            "标题": "祀白鹿先生迎送神辞三首 其二 降神",
            "作者": "李梦阳",
            "内容": "绿萝兮紫萸，桂生兮罗户。风飒飒兮若有望，神驱雨兮泉浪浪。\n跞我阶兮坐我几，以彭郎兮挟匡父。兰殽兮椒醑，日中兮万舞。\n美孰怒兮飘忽逝，云离离兮怨余。"
        },
        {
            "标题": "祀白鹿先生迎送神辞三首 其一 迎神",
            "作者": "李梦阳",
            "内容": "吹玉箫兮眺帆，浦横蔽江兮美无舸。謇踯躅兮旋望，宛窈宨兮山之左。\n陟山左兮降右，忽而来兮倏而去。跨白鹿兮导两螭，色含笑兮心莫知。\n既登兮山椒，复南陟兮石濑。日冥冥兮欲暮，风飘飘兮吹蕙带。"
        },
        {
            "标题": "步虚辞",
            "作者": "李梦阳",
            "内容": "被霞衣兮芝盖，蔼沛腾兮彯长带。魂逖逖兮天门，奄周章兮云际。\n吹参差兮槃舞，灯繁纷兮不歌以鼓。水以陆兮济鬼，福釐泑兮冀望苦。"
        },
        {
            "标题": "祀白鹿先生迎送神辞三首 其三 送神",
            "作者": "李梦阳",
            "内容": "迹不偕兮心相疑，欢虽谐兮愁易离。君荷衣兮蕙带，逍遥山中兮桂为盖。\n天门兮既辟，腾而上兮云之际。石有涧兮山有峰，心相慕兮交不逢。\n税吾车兮絷马，愿褰衣兮从子。"
        },
        {
            "标题": "月星操",
            "作者": "李梦阳",
            "内容": "阴阳舛错，亦孔之遌。斤斤其月，有星薄之。呜呼天高高在上，意安若兮。"
        },
        {
            "标题": "芝山子辞",
            "作者": "李梦阳",
            "内容": "山之芝兮葳蕤，子出游兮不归。子不归兮翳薜萝，謇余独兮山之阿。\n山阿兮望子，芝烂烂兮茎紫。从子兮斋房，帝座兮显清。\n天门兮不易通，子归来兮山中。石磊磊兮路修，日暮兮不我聊。"
        },
        {
            "标题": "卫女操",
            "作者": "李梦阳",
            "内容": "有狐绥绥兮，在彼河梁。我欲济之兮，河无航。瞻彼故丘兮，淇水浅浅。\n怀我父母兮，不能奋翻。嗟嗟不能奋翻，予安用存兮。"
        },
        {
            "标题": "漆室女操",
            "作者": "李梦阳",
            "内容": "父母不听，女言女义。不至公门，嗟嗟柰何。朝倚柱而吟，暮倚柱而歌。\n知我者谓我心忧，不知我者谓我求。为家吾宁为地上之茂草，诚不忍负岩墙而生。"
        },
        {
            "标题": "慧蛾操",
            "作者": "李梦阳",
            "内容": "翼之渐渐兮，入我襜兮。慧远贼兮，信彼黠兮，宁尔获兮。"
        },
        {
            "标题": "少年行",
            "作者": "李梦阳",
            "内容": "渔阳突骑幽并儿，弯弓射猎南山陲。横行未遂为人下，意气凭何结主知。"
        },
        {
            "标题": "君夷犹",
            "作者": "李梦阳",
            "内容": "登楼兮送君，日盈盈兮将落，暧茀郁兮带长薄。居夷犹兮吹间，作巢燕兮既辞，又鸣兮蟪蛄。\n纷轩盖兮总总，君胡为兮南都。若有人兮被杜衡，带薜萝兮蕙缨。\n中有怀兮荃不知，临修路兮怅天涯。怅天涯兮望烟渚，信予美兮谁与。\n龙城兮贝阙，君暮趋兮朝谒。采芳芷兮江中，寄佳人兮天北。"
        },
        {
            "标题": "苦寒行",
            "作者": "李梦阳",
            "内容": "太行之山何崔嵬，天寒溪谷禽兽饥。黄熊赤罴力相食，翠衿绣翼徒南飞。\n啄食饮泉百意足，野田椎子寒无衣。张罗挂毕伺鸟雀，口作雌雄鸣且悲。\n鹌鹑小鸟鼓翅落，鼎食之家意不乐，顿箸待尔登品错。\n奏应钟，开玄堂，毡帏锦幄冬夜长。微禽效体樽俎光，秃鹙驾鹳当檐翔。"
        },
        {
            "标题": "杨白花二首 其二",
            "作者": "李梦阳",
            "内容": "宁唱采菱曲，休歌杨白花。菱生犹有蒂，花去落谁家。"
        },
        {
            "标题": "天门开",
            "作者": "李梦阳",
            "内容": "天门开兮冥冥，沛余乘兮上征。雷车兮电旗，班陆离兮四驰。\n阳昭昭兮在下，女翩翩兮媵予。交不周兮易离，路超远兮徒自苦。\n涉海兮杨灵，楫阳侯兮贝宫。采珊瑚兮屿间，折三秀兮水中。\n望佳人兮不来，吹洞箫兮绝浦。聊盘旋兮戏娱，时不可兮再有。"
        },
        {
            "标题": "雩旱歌",
            "作者": "李梦阳",
            "内容": "望君兮曾波，两霾兮两河。骖丰隆兮驾冯夷，蹇将至兮风薄之。\n吹笙兮击鼓，絙弦兮会舞，君不来兮使我心苦。云冥冥兮昼晦，神灵惠兮甘雨。\n我稷兮我黍，谷之兮士女。编龙兮堂墠，禽蜥蜴兮水际。\n吐云兮上下，使鸠鸟兮腾逝。纷总总兮神欲下，猋为驾兮龙为马。\n君谁须兮不求，日将莫兮怨思。"
        },
        {
            "标题": "杨白花二首 其一",
            "作者": "李梦阳",
            "内容": "三月大路旁，绿杨美芳春。可怜雪白花，来往送行人。"
        },
        {
            "标题": "贻女",
            "作者": "李梦阳",
            "内容": "龙旌兮玄牡，重阙兮紫府。夫君兮不可以见，女踯躅兮徒自苦。\n冲风起兮河曾波，岩岪崛兮桂萝。折琼蕊兮贻女，媒不通兮怨嗟。\n若有人兮乘游龙，佩苍景兮御清风。陟帝左兮右降，又翱翔兮极中。\n君游兮昆崙，又夕宴兮王母。缓节兮永歌，纷佾兮繁舞。\n望遥浦兮御舸，吹参差兮愁予。"
        },
        {
            "标题": "聘望",
            "作者": "李梦阳",
            "内容": "送佳人兮江渚，袅袅兮云气下。鸟翩翩兮戾止，蝉暮吟兮独苦。\n余邅回兮隐轸，謇中洲兮偃蹇。心相亲兮口难言，目不睹兮日以远。\n风涛兮浩荡，涉浦兮聘望。兰被汀兮葳蕤，杜参差兮夕涨。\n君税楫兮前坻，复容与乎中渚。惝恍兮将从，憺淹留兮谁与。"
        },
        {
            "标题": "捐袂",
            "作者": "李梦阳",
            "内容": "捐袂兮沙裔，遗褋兮澧浦。御重华兮九疑，观潺湲兮容与。\n神之来兮六龙，翳琼枝兮翠葆。驱丰隆兮挟百灵，来如云兮去冥冥。\n来蹑霞兮去乘霓，叆连蜷兮复葳蕤。山之桂兮江之枫，云飒飒兮吹秋风。\n班予马兮延伫，美要眇兮中渚。"
        },
        {
            "标题": "子夜四时歌八首 其四 夏歌之二",
            "作者": "李梦阳",
            "内容": "骛棹出惊流，回桡戏清沚。擘破芙蓉花，中有双莲子。"
        },
        {
            "标题": "结客少年场行",
            "作者": "李梦阳",
            "内容": "灯如列宿行，月似九秋霜。番番七贵儿，灿灿五侯郎。\n杂沓凌香陌，徘徊竞夕光。各携万金剑，结客少年场。"
        },
        {
            "标题": "掌上舞",
            "作者": "李梦阳",
            "内容": "晨游憩阳馆，夕宴戏风台。盈盈掌上舞，飞飞素雪回。"
        },
        {
            "标题": "苦寒行",
            "作者": "李梦阳",
            "内容": "白日敛光曜，北风如剑刃。泽坚走鸣车，水雪峙千仞。\n登高望四海，四海水将结。蛟蛇壅巢窟，虎豹潜于穴。\n巑岏太行谷，苍莽阴山戎。沙碛书飞霜，垒门吹烈风。\n鸟雀堕岩壁，黄狐啸空城。居人掩阙卧，客子无复行。"
        },
        {
            "标题": "子夜四时歌八首 其八 冬歌之二",
            "作者": "李梦阳",
            "内容": "雪飘怅难行，室尔阻相觅。不畏风色严，畏此雪上迹。"
        },
        {
            "标题": "苦寒行",
            "作者": "李梦阳",
            "内容": "前日雪落伤麦根，北风刮地天色昏。沙飞石走拔大树，雪积林坳出无路，城中死者不知数。\n我归三年河不冻，今年冰坚车可渡。触面憭慄厚地裂，四顾乾坤莽明灭。\n尺薪粒米贵如玉，君不见日晚空墙贫士哭。"
        },
        {
            "标题": "少年行",
            "作者": "李梦阳",
            "内容": "白马白如雪，银鞍耀明月。骑出青云楼，挥鞭向金阙。\n自言事武皇，出身为椒房。结交乐通侯，擅名斗鸡场。\n尚主复赐第，轩盖一何光。被酒过都市，杀人如剪蒿。\n左殪南山虎，右斩北溟鳌。昨朝兵符至，单于寇临洮。\n奋身出玉门，杀马衅宝刀。横行万馀里，叱咤威风起。\n夺马贰师城，长揖见天子。调笑大将军，醉骂柱下史。\n生憎汉相如，白首文园里。"
        },
        {
            "标题": "子夜四时歌八首 其七 冬歌之一",
            "作者": "李梦阳",
            "内容": "郎住西水头，妾住东北浒。何能冰遂合，永免风波苦。"
        },
        {
            "标题": "子夜四时歌八首 其六 秋歌之二",
            "作者": "李梦阳",
            "内容": "摘叶裹流萤，应手叶先落。本无牢根蒂，虚怨秋霜薄。"
        },
        {
            "标题": "子夜四时歌八首 其五 秋歌之一",
            "作者": "李梦阳",
            "内容": "凉风吹王树，团扇置不理。侬亦有凉热，何况戴冠子。"
        },
        {
            "标题": "子夜四时歌八首 其三 夏歌之一",
            "作者": "李梦阳",
            "内容": "独夕玉阶侧，仰看三星烂。畏热不归房，徘徊夜将半。"
        },
        {
            "标题": "车遥遥",
            "作者": "李梦阳",
            "内容": "车遥遥，遥遥复迈迈，望见秋尘起。不见车轮转，知在秋尘里。"
        },
        {
            "标题": "幽兰",
            "作者": "李梦阳",
            "内容": "幽兰敷紫茎，罗列生堂基。踰时君不采，隔情当怨谁。"
        },
        {
            "标题": "辕下驹",
            "作者": "李梦阳",
            "内容": "郑当时，辕下驹，韩安国，两首鼠。秃老翁，竟斩汝，廷臣不语淮阳语。\n君不见金家妇、王家女，一言杀儿还杀母，何况区区老秃且。"
        },
        {
            "标题": "栗太子",
            "作者": "李梦阳",
            "内容": "燕燕汝今衔泥向何县，遮天蔽日过长安，堆泥作冢高如山。\n飞来未央宫，衔取梁上土。黄口见母来，哑哑张吻索虫哺。"
        },
        {
            "标题": "月如日",
            "作者": "李梦阳",
            "内容": "月如日，光如轮。轮五色，缤哉纷。贯紫霓，扬风翎。抶太乙，侵紫庭。\n化为白气干天经。张我弧，挟我矢。袪祲灭妖天下理。"
        },
        {
            "标题": "凤之升",
            "作者": "李梦阳",
            "内容": "凤之升，附龙云。仪万方，昭帝文。昭帝文，承宗禋。安如山，翕如坤。\n两宫豫，协天神。帝临朝，奏云门。戛鸣球，笙镛振。昭四方，明万民。\n万民愉，庶物亨。阴阳熙，乾道成。乾道成，皇业昌。轶周姒，缵涂戎。\n臣稽首，歌云龙。"
        },
        {
            "标题": "子夜四时歌八首 其一 春歌之一",
            "作者": "李梦阳",
            "内容": "共欢桃下嬉，心同性不同。欢爱桃花色，妾愿桃生核。"
        },
        {
            "标题": "雷之奋",
            "作者": "李梦阳",
            "内容": "雷之奋，翕兮张。山之阳，发坤藏。辟哉昌，群龙载浮列缺光。\n列缺光，烜中土。惠甘雨，介稷黍。圣人垂衣民歌舞。\n民歌舞，袪祸菑。饥而食，饱斯嬉。厉鬼潜灭维福基。"
        },
        {
            "标题": "赤凤曲",
            "作者": "李梦阳",
            "内容": "前赤凤，后双燕。头岑岑兮尾涎涎，组帻郎君夜相见。\n相见骑白马，惊起城上乌。城上乌，据巢姇儿夜相呼。"
        },
        {
            "标题": "公仪休",
            "作者": "李梦阳",
            "内容": "园中岂无葵，相公柰何饥。相君即无衣，不爱室中机。\n相君千万岁，请治相君栖。桓公霸诸侯，管氏有三归。"
        },
        {
            "标题": "博浪沙",
            "作者": "李梦阳",
            "内容": "博浪沙中挈椎走，鸿门帐前撞玉斗，谁谓张良貌如妇。\n赤帝子起鞭赤龙，臣也请归从赤松。赤松子，在何许，君不见朝烹狗，暮缚虎。"
        },
        {
            "标题": "白纻词三首 其一",
            "作者": "李梦阳",
            "内容": "镫繁月明夜何长，华袿凤髻曳鸣珰。袅云流影归洞房，引商刻徵断人肠。\n金鞭骝马立徬徨，解衣酣酒歌未央，夜阑鸡鸣不下堂。"
        },
        {
            "标题": "白纻词三首 其三",
            "作者": "李梦阳",
            "内容": "五更月微含素波，飞雾英英没绛河。桂宫兰室栖玉娥，外极金鳌万象罗。\n万人齐和一人歌，生丁福运民太和，竟日为欢岂足多。"
        },
        {
            "标题": "汝为我楚舞",
            "作者": "李梦阳",
            "内容": "汝为我楚舞，吾为若楚歌。黄鹄翼成将柰何，黄鹄一举横四海，君王岂有四海罗。\n君无四海之罗安用此，殃君美人毒君子。"
        },
        {
            "标题": "白纻词三首 其二",
            "作者": "李梦阳",
            "内容": "天河为桥一水长，双星怨夜遥相望。玉帘金茀衢路旁，尘暗镫残芬秀扬。\n转眸明月低西方，堕靥流钿飘碎光，马停车驻空断肠。"
        },
        {
            "标题": "青陵台",
            "作者": "李梦阳",
            "内容": "两山当中开，露出青陵台。北山虽张罗，南山鸟不来。\n我在南山自有匹，马牛之风岂相及，吾颈可断志不易。"
        },
        {
            "标题": "射潮引",
            "作者": "李梦阳",
            "内容": "钱塘八月潮水来，蛟龙奋怒涛为雷。天旋地拆不可止，此中云有鸱夷子。\n何不张尔弓挟尔矢，射杀鸱夷潮可止。君不见潮水年年八月来，万努射潮终不回。"
        },
        {
            "标题": "申屠嘉",
            "作者": "李梦阳",
            "内容": "邓通小臣敢皇侮，错也何人毁庙堵。臣欲戮通帝弗许，请收错诛帝罔与。\n含血自歼报皇祖。"
        },
        {
            "标题": "左袒行",
            "作者": "李梦阳",
            "内容": "陵曰不可平曰可，安刘者谁勃与我。产不信，禄不入，军右袒，计安出。"
        },
        {
            "标题": "嗟哉行",
            "作者": "李梦阳",
            "内容": "人言高树多风，群鸟巢其颠。劲干从来易折，弱者永其年。\n兰"
        },
        {
            "标题": "朱榴篇",
            "作者": "李梦阳",
            "内容": "朱榴虽檀名，不与众草争。春阳炎天众草死，朱榴吐艳何扬扬。\n缛瓣攒葩不结实，可怜此物终抛掷。"
        },
        {
            "标题": "行路难",
            "作者": "李梦阳",
            "内容": "锦笙翠蛾心莫疑，色销言忤情遽离。偶投响诺山岳移，背面诋訾孰复知。\n川涂忧风备其舟，彼风东西流，波翻浪侧时不休。\n泊船倚岸缆树根，彼何者鸟翻然喧，愿置此曲令心烦。"
        },
        {
            "标题": "苦哉行",
            "作者": "李梦阳",
            "内容": "从军北，到长城，长城草枯窟不平。十月风发霜霰零，人须马毛冰结成。\n东归太行践羊肠，斫冰煮糜岩谷旁。攀枝掩泪瞻故乡，红颜捣素怨夜长。\n悲离恨阻断肝肠，破镜何时飞上苍。"
        },
        {
            "标题": "五仰诗五首 其五",
            "作者": "李梦阳",
            "内容": "我所仰兮在嵩山，侧身遥望阻韩关。企余望之良匪难，仙人赠我黄玉丹。\n手持金光翳华菅，我欲从之途路艰，遥望缑城涕潺湲。"
        },
        {
            "标题": "五仰诗五首 其三",
            "作者": "李梦阳",
            "内容": "我所仰兮在泰山，侧身东望阻齐关。南有龟蒙东肃然，仙人赠我绿琼丹。\n招我东游扶桑间，我欲从之途路艰，东望河济涕潺湲。"
        },
        {
            "标题": "妾薄命",
            "作者": "李梦阳",
            "内容": "兰房宵宴烛舒明，今者不乐岁其征。岂伊异人惟友生，金杯玉盘殽杂呈。\n恃容骄爱各极情，任心属欢密意倾。美人顾予独目成，舄履杂蹂香泽传。\n额瞬目语中意宣，主称千寿客万年。揽衣起舞体仙仙，燕翻雪回臻极妍。\n罗濡縠润汗沾颜，履遗佩绝立未安。满堂称能灯屡前，金爵弱腕未胜持。\n相擎袖遮情语微，促尊前席影齐移。绣裾珠衱光逶迤，耳后悬瑱何累累。\n皎若芙蓉出绿池，赠我彤管亲所将。车疑马停仍罄觞，德音爱深结肝肠。\n醉沉独言犹不忘，归室自解鸣玉珰。九华流苏鸡舌香，合眼宛在君之旁。\n觉来微月鉴空床，起视北斗长阑干。踟蹰露晞目上山，义成爱施良独难。\n悲思叹息泪汍澜，桂人绝代惜玉颜。情会恩离摧我肝，愿托锦衾终此欢。"
        },
        {
            "标题": "顺东西门行",
            "作者": "李梦阳",
            "内容": "嘅人生，七十稀，来日苦奔去难追。贤子孙，富家资，耳聪眼明心寡悲。\n酒既清，殽核时，首春禽鸣梅满枝。人道成，世运熙，乃今不乐当待谁。\n召同姓，请乡耆，鼓瑟饮醇祝期颐。"
        },
        {
            "标题": "五仰诗五首 其四",
            "作者": "李梦阳",
            "内容": "我所仰兮在怕山，侧身北望阻燕关。飞石岑巉不可攀，仙人赠我黑琼丹。\n带星辰兮佩鸣环，我欲从之途路艰，北望雁门涕潺湲。"
        },
        {
            "标题": "赋大隧",
            "作者": "李梦阳",
            "内容": "赋大隧，儿赋隧中母隧外。母思启段段巳举，不及黄泉是何语，颍人不来其柰汝。\n颍人不来犹之可，俎上分"
        },
        {
            "标题": "龙仙引赠骆员外",
            "作者": "李梦阳",
            "内容": "壮士狭四海，万古一大梦。俗夫醯鸡耳，生死不出瓮。\n灭没等蒿草，劳劳竟焉用。君求勾漏学稚川，往来栖息罗浮烟。\n自从异人授丹诀，行也乃作飞龙仙。左携浮丘右洪厓，樗里景纯执我鞭。\n昆崙巑岏倚天外，黄河九曲如衣带。南支江湖楚蜀汇，北支崄塞华夷界。\n少时振衣登贺兰，开眼巳无西北山。中年谒帝听广乐，曳裾赤于摇天关。\n朝揽金台云，夕披玉峰雾。翔鸾锵锵导前路，左蹲文豹右伏虎。\n旌幢旖旎杂翠葆，龙兮龙兮汝虽变化回测慎无使头角露。\n祥麟威凤世见希，泄秘尽巧鬼神怒。深山大泽多戢鳞，龙也穆沕幸自珍。\n缑城玉笙两鹤舞，太室珠树三花春。从兹谢人放浪去，笑跨白鹿乘飙轮。"
        },
        {
            "标题": "皇陵歌",
            "作者": "李梦阳",
            "内容": "皇陵叠翠倚丹霄，绛节飞光夜夜朝。千古长风吹海月，万山松柏照空寥。"
        },
        {
            "标题": "乾陵歌",
            "作者": "李梦阳",
            "内容": "九重之城双阙峙，前有无字碑，突兀云霄里。相传翁仲化作精，黄昏下山人不行。\n蹂人田禾食禾豕，强弩射之妖亦死。至今剥落临道傍，大者虎马小者羊。\n问此谁者陵，石立山崔嵬。铜铁锢重泉，银海中萦回。\n巢也信力何由开。君不见金棺玉匣出人世，蔷薇冷面飞尘埃。\n百年枯骨且不保，妇人立身何草草。"
        },
        {
            "标题": "柬赵训导二首赵安边营将家子读易人也 其二",
            "作者": "李梦阳",
            "内容": "田园共傍古萧关，舞凤城临斩断山。连茹实期王贡上，转蓬俄聚洛河间。\n风尘落叶频惊眼，苜蓿深杯且破颜。宋岳魏台俱不没，及秋骑马肯同攀。"
        },
        {
            "标题": "安南歌送许给事中天锡",
            "作者": "李梦阳",
            "内容": "芳阡藉文毂，垂杨绾鸣珂。使君且勿发，听我安南歌。\n安南古夷隩，岭屿蔚陂坨。炎原吼象兕，溟窟豗鼋鼍。\n爰自秦汉降，憯怛寻干戈。天皇操化枢，环海无惊波。\n永执臣妾礼，稽首心靡他。珠犀走北陆，翡翠供虞罗。\n王臣乘匹骊，駊騀金盘陀。朝济白藤江，暮涉富良河。\n白日破蛮雾，铜柱孤嵯峨。雕题睹汉仪，芭舞何傞傞。\n皇仨罄所宣，纡征采民哦。使君聆我词，慷慨不顾家。\n仆夫杖明钺，绛节拂林华。楼船下烟溆，鼓吹达海涯。"
        },
        {
            "标题": "柬赵训导二首赵安边营将家子读易人也 其一",
            "作者": "李梦阳",
            "内容": "安边坐堡近沙场，白日胡沙惨惨黄。彀弩汝兄增品秩，操觚吾子独文章。\n双龙一命新朝阙，三鳝诸生巳报堂。授易未容轻管辂，揲蓍端合契羲皇。"
        },
        {
            "标题": "龙州歌送沈编修使安南",
            "作者": "李梦阳",
            "内容": "龙州南接六那溪，白鹇里猿相间啼。乌蛮滩头苦竹密，伏波庙前春日西。\n杨旌走马迎天使，拥节封王壮汉仪。试向殊邦观礼乐，交南元是旧边陲。"
        },
        {
            "标题": "余邹二子游白鹿书院歌",
            "作者": "李梦阳",
            "内容": "洞原路冰山径微，二子日游过夜归。岩宫割刻遍览读，马时跄跌泥在衣。\n顷来烈风号季冬，雪霾不见五老峰。苦心数子守寂寞，我病讲堂虚鼓钟。\n二子此行真特奇，异时独往今可知。虎吟狐啼且不惧，肯使杨朱泣路岐。"
        },
        {
            "标题": "白鹿洞别诸生",
            "作者": "李梦阳",
            "内容": "东南自有匡庐山，遂与天地增篱卫。山根插入彭蠡湖，峥嵘背杀三江势。地因人胜古有语，於乎万物随兴废。学馆林宫客不栖，千岩万壑堪流涕。文采昔贤今尚存，讲堂寂寞对松门。松门桂华秋月圆，拄杖高寻万古源。梅岭古色照石镜，扶桑丹霞迎我轩。绝顶坐歌霜月静，石潭洗足芝草繁。更有冠者五六人，峭崖穷嶂同攀搴。草行有时闻过虎，旦暮时复啼清猿。我今胡为公务牵，蟋蟀在户难久延。出山车马走相送，落日遂上鄱阳船。生徒绻恋集涯浒，孤帆月照仍留连。情深过厚亦其礼，谫薄窃劳诸贤。明朝伐鼓凌浩荡，五峰双剑生秋烟。"
        },
        {
            "标题": "白沙驿",
            "作者": "李梦阳",
            "内容": "沙古幽幽白，江新泯泯清。水衔村作国，山绕驿为城。\n万里将南徼，孤槎且暮征。壮心与落日，的的向波明。"
        },
        {
            "标题": "白塔寺",
            "作者": "李梦阳",
            "内容": "遥访青莲宇，相将白塔原。春风亦自动，争柰碧莎繁。"
        },
        {
            "标题": "白铜鞮",
            "作者": "李梦阳",
            "内容": "谁家池，高阳池。日暮归，倒接䍦。醉如泥，汝为谁。拍手歌，襄阳儿。"
        },
        {
            "标题": "览游百泉乃遂登麓眺望二首 其一",
            "作者": "李梦阳",
            "内容": "束发怀幽奇，览籍冀有遇。来登百门泉，果协佳胜趣。\n毖毖圆波踊，蔼蔼浮阳聚。止坎渟泓洌，激石迅湍注。\n昔闻沧浪濯，今解川上喻。岂惟伤卫歌，兼以发蒙虑。\n况值春序中，群物巳改故。菰蒲冒清深，鳞介各有慕。\n行羡浴渚凫，静对栖云鹭。岩霏空潭影，林蔼变朝暮。\n极目北上帆，朝宗感游寓。"
        },
        {
            "标题": "师旷歌二首 其二 白云歌",
            "作者": "李梦阳",
            "内容": "招白云兮会天鬼，两冥冥兮风不止。君好音兮徒自苦，民悲嗟兮离弃女。"
        },
        {
            "标题": "柏屏",
            "作者": "李梦阳",
            "内容": "堂堂千尺材，为屏忍屈曲。终抱凌云情，不改岁寒绿。"
        },
        {
            "标题": "闻旁郡雷雨",
            "作者": "李梦阳",
            "内容": "尉氏陈留雷雨深，大梁犹系望霓心。当阶蝼蚁亦愁思，对面班鸠空好音。\n河朔楼台安避暑，塞垣金鼓助沾襟。江蓠憔悴黄尘满，寂寞鱼龙何处吟。"
        },
        {
            "标题": "鹿门山",
            "作者": "李梦阳",
            "内容": "庞公真汉陇，孟子复唐诗。旧宅新秋叶，孤坟千载遗。\n泉袅石穴细，葛倚松门垂。望望青峰近，君襟旷尔期。"
        },
        {
            "标题": "雪中苏生以诗见过",
            "作者": "李梦阳",
            "内容": "楚楚眉山裔，儒林羡白眉。朅来白雪里，惠我阳春词。\n结绶终相庆，投珠莫自悲。长安马蹄疾，是尔看花时。"
        },
        {
            "标题": "中秋别郑生",
            "作者": "李梦阳",
            "内容": "别离谁独免，此别是中秋。尔上袁宏艇，予登庾亮楼。\n羽衣飘北槛，渔笛起中流。炯炯共明月，那堪两地愁。"
        },
        {
            "标题": "七哀诗",
            "作者": "李梦阳",
            "内容": "问客何方来，四月发回中。繁霜陨百草，树木如寒冬。\n客行一何遥，客颜一何憔。举目望关山，关山郁萧条。\n少壮尽乘边，崖谷何寥寥。战马不解鞍，弓矢常在腰。\n硕鼠走空仓，城上狐狸跳。咄咄勿复陈，更问北来人。\n六月天雨霜，哀哉生不辰。"
        },
        {
            "标题": "放蛇引",
            "作者": "李梦阳",
            "内容": "花蛇错落五色备，毁垣掘出蛇惊悸。昂头宛颈若有诉，盘旋瞥捩如奔避。\n深山大泽岂无窟，荒郊短草真何意。豺虎公然白昼行，花蛇何得更纵横。\n秪知毒口能戕物，未解皇天实好生。洪流自古容微细，吾叱园丁纵蛇逝。\n风驱雷霆急雨过，彩虹倒挂青天霁。"
        },
        {
            "标题": "叉鱼行",
            "作者": "李梦阳",
            "内容": "汉江七月黄水涨，男妇叉鱼立江上。岸斜波紧喣泡转，千人目侧精相向。\n巧者十叉五叉中，血飞银尺翻金浪。鳊鱼中叉独更稳，顿之泥沙半倔强。\n我舟其时行遘此，仰视皇天色惆怅。深山药苗熟流汝，一毒江河万形丧。\n鲦鲨糜烂不直钱，小琐暴弃同蚶蟓。走鲵吞泓吞山滚，蹴踏犹能开浩荡。\n渡子徒誇好身手，如飞快桨谁曾傍。夜风大声吼盘涡，地坼澒洞豗鼋鼍。\n如瓮之蛟手可得，蛇龙岂复安巢窝，消息定理鱼柰何。"
        },
        {
            "标题": "汴中元夕（二首）",
            "作者": "李梦阳",
            "内容": "细雨春灯夜色新，酒楼花市不胜春。和风欲动千门月，醉杀东西南北人。"
        },
        {
            "标题": "盐井行",
            "作者": "李梦阳",
            "内容": "山头井乾生棘蒿，山下井塌不可熬。官司白牌促上庾，富家典牛贫典女，谁其使之华阳贾。\n华阳贾子多少年，拥金调妓高楼边。夜驰白马迎场吏，晓贯青丝还酒钱。\n君不见场吏乘酣气如虎，盐丁一语遭箠楚。"
        },
        {
            "标题": "南康至日送韩训导赴湖州推官",
            "作者": "李梦阳",
            "内容": "黯黯寒冬湖水头，迁官别我向湖州。吾道百年逢小至，雪江千里属安流。\n飞腾刑狱官非忝，简拔朝廷意实优。见说东南力巳竭，哀矜此外尔何求。"
        },
        {
            "标题": "城南别叶夏集二首 其一",
            "作者": "李梦阳",
            "内容": "田居本自娱，况兼林水情。聿兹暑衣晨，而与佳士并。\n挈榼溯芊绵，临隑弄深情。娟娟浴沙鹭，交交鸣枝莺。\n虽非岩潭区，閒旷足我营。菰蒲袅寒阴，陨果时自惊。\n有空矧伊迩，遐哉谢尘萦。"
        },
        {
            "标题": "城南别叶夏集二首 其二",
            "作者": "李梦阳",
            "内容": "荷锄侈高咏，濯缨肆佳吟。畴知稼穑场，乃尔蒹葭侵。\n步风逾曾堤，徙筵趁重阴。于情既有托，瞩寓良自深。\n逶迤波上云，征征草间禽。峭台信巳古，巍城方肇今。\n验物果足遣，杯乾聊复斟。"
        },
        {
            "标题": "丙寅元日朝退有作",
            "作者": "李梦阳",
            "内容": "赫赫大明朝，皇皇启八叶。谅闇在冲龄，忧勤缵洪业。\n真心改革殊，屡睹祯祥协。春王肇元载，万国咸臣妾。\n端冕御兹辰，缥缈仙云接。神飙翊紫盖，翔龙舞浩劫。\n哲后畏天威，惕若春冰涉。古编昭日星，有躅尚可蹑。\n大哉五始义，允矣三阳浃。"
        },
        {
            "标题": "于公庙会王帅以其防秋北行",
            "作者": "李梦阳",
            "内容": "新晴借庙张公鼓，旧约铺筵集缙绅。气早冷随云雨入，地幽人与竹松邻。\n时来拜命防秋将，老去狂歌避世身。醉别赠君双玉剑，持将西北扫风尘。"
        },
        {
            "标题": "送殷进士病免归",
            "作者": "李梦阳",
            "内容": "鲁川西流石齿齿，川上茅堂千树林。春行不费风雩咏，日暮聊为梁父吟。\n南瞻岱岳云峰峻，东访沧溟烟雾深。司马岂缘封禅病，任公终有羡鳌心。"
        },
        {
            "标题": "丙戍九日",
            "作者": "李梦阳",
            "内容": "百年佳节今风雨，数日东篱已菊花。老疾不缘吹帽短，湿枝何事向尊斜。\n纷披九径怜杨子，潦倒三杯笑孟嘉。欲补登高望晴色，晚来红气有云霞。"
        },
        {
            "标题": "拨闷覃园",
            "作者": "李梦阳",
            "内容": "秦客楚山北，秋园古堞西。野风吟万木，禾径卧孤麑。\n江汉归舟迥，关河落日低。可留吾便醉，为爱白铜鞮。"
        },
        {
            "标题": "归途览咏古迹并追记百泉游事八首 其六",
            "作者": "李梦阳",
            "内容": "淇门不减越江头，卫女宁论越女游。濮上春花如锦绣，桑中五月采莲舟。"
        },
        {
            "标题": "送何舍人赍诏南纪诸镇",
            "作者": "李梦阳",
            "内容": "先皇乘龙去不返，悲风惨淡吹宸极。四海哭若丧慈母，百官狂走天为黑。\n忆昨临危坐御床，手挈神器归今皇。密语丁宁肺腑裂，三老亲闻眼流血。\n金縢立剖石室秘，此事难从外人说。我君谦让不可得，割哀践阼弘祖烈。\n日月重悬万国朝，雷雨赦过群方悦。越南海北霹雳动，蛮夷尽奉王正月。\n此时九道使臣出，舍人亦辍螭头笔。白马朝腾蓟北云，锦帆暮闪江沱日。\n江沱秋交多裂风，洞庭云梦俱眼空。巴陵县令舍人兄，接诏会弟西楼中。\n童年题诗在高壁，六载不到纱为笼。南岳以南惟峻山，苦蒸毒雾何盘盘。\n天王新令雷电掣，妖蛇不敢啼林端。五溪官长喘喙拜，黔州父老垂泪看。\n却瞻苍梧云气黑，斑竹临江怨幽色。翠华缥缈空冥间，此时此恨谁知得。\n君不见马援拄孔，明碑剥落黄蒿里。千年莓苔待君洗，万里之行自此始，归来何以献天子。"
        },
        {
            "标题": "帝乙 其三",
            "作者": "李梦阳",
            "内容": "桂宫新降驭，蚕室烂生氛。曳绨成汉业，采葛相周文。\n会奉重轮日，先胆五色云。秋明天路夕，瑞雨碧氤氲。"
        },
        {
            "标题": "旅泊雨夕闻雁",
            "作者": "李梦阳",
            "内容": "季秋鄱岸阴阴雨，残苇折荷翻白涛。此夜孤舟闻雁语，隔云何处认风毛。\n随阳影惯湖波险，避弋心惊塞角高。南去北来同一旅，世情人事莫萧骚。"
        },
        {
            "标题": "五面石",
            "作者": "李梦阳",
            "内容": "东华山北五面石，削成五面何嶙峋。崩崖鼠餐何代雪，阴洞苔滋千古春。\n映日闪闪上云气，步天渺渺升仙真。草衣木食亦吾志，放浪胡为羁此身。"
        },
        {
            "标题": "将赴南邑借丘长公巾车",
            "作者": "李梦阳",
            "内容": "北游情未敛，初吉复南骛。积疴畏登涉，怛焉惮修路。\n控衔力不任，执绥性有慕。愿蹈高贤辙，惧枉邯郸步。\n谅兹无憾心，庶慰车中顾。"
        },
        {
            "标题": "功德寺",
            "作者": "李梦阳",
            "内容": "宣宗昔游幸，游戏玉泉傍。立宇表<山截>嵲，开池荷芰香。波楼递蹙沓，风松奏笙簧。百灵具来朝，落日锦帆张。万乘雷霆动，千岸灭流光。绮绣错展转，翠旗沓低昂。法眷撞钟鼓，宫女拭御床。笙镛沸两序，星斗宿岩廊。至尊奉太后，国事付三杨。六军各晏眠，百官守旧章。巡非瑶水远，迹岂玉台荒。呜呼百年来，回首一慨伤。凤腾赤霄暮，龙归竟茫茫。山风撼网户，紫殿生夜霜。退朝直休沐，我行暂翱翔。娟娟登崖林，惨惨度石梁。废道哀湍写，松柏间成行。启钥肃览历，过位增悲凉。积久洒扫缺，乳鸽鸣膳堂。旧时琉璃井，倒树如人长。神已佐上帝，教岂托空王。铃磬飒鸣戛，晨昏礼相将。盘游非圣理，操踪在先皇。至今朝廷上，不改旧纪纲。"
        },
        {
            "标题": "嘲雪",
            "作者": "李梦阳",
            "内容": "怪尔梁园树，先春忽自花。态多低复起，形弱直还斜。\n秪解光迷鹤，无能色变鸦。玉楼银阙里，汝敢斗瑶华。"
        },
        {
            "标题": "二月四日部署宴饯徐顾二子",
            "作者": "李梦阳",
            "内容": "春日载阳官署幽，东吴二子过我游。庭空日斜吏人散，窅然何异经林丘。\n今晨惊蛰暖气达，昨夜哀鸿呼故俦。中庭古槐苍藓溽，上有百鸟何啁啾。\n仓庚交交刷其羽，君看巨细各有求。明时冠轩几邂逅，得暇胡不攀淹留。\n自从去年识徐顾，令我意气倾南州。徐郎近买洞庭柂，顾子亦具钱唐舟。\n浮生飘转若飞藿，倏忽聚散谁能谋。风光烂熳况复尔，愿写清壶销客忧。\n故人若称不好饮，举杯入唇还复休。妙歌时时激慷慨，鄙夫何以答绸缪。\n严柝沉沉静夜色，北斗倒挂城南楼。秪恐天明驱马出，揽袪延望河之洲。"
        },
        {
            "标题": "赠康修撰二首 其一",
            "作者": "李梦阳",
            "内容": "晨步城西冈，遥望终南岑。荆棘高蔽天，白曜翳以阴。\n鸡食鸾凤饥，蛾眉谗妒深。葑菲遗下体，一别成飞沉。\n出门眺四郊，莽莽悲风吟。海水有可测，伤哉谁谅心。"
        },
        {
            "标题": "河上茅斋成呈家兄",
            "作者": "李梦阳",
            "内容": "愚弟罢官兄独喜，卜筑茅斋傍竹林。开窗忽见万里色，背水常留十亩阴。\n春来燕子休相贺，日暮幽人且自吟。庭不会栽棠棣树，床头新制有虞琴。"
        },
        {
            "标题": "圆通寺阻雨闻石门涧桥断水涌阻往东林",
            "作者": "李梦阳",
            "内容": "石门雨断桥，途阻虎溪遥。仄想远公室，秋莲应尽飘。\n愁猿吟雾里，落叶重林腰。更有天池望，岩岩向碧霄。"
        },
        {
            "标题": "丰城夜泊",
            "作者": "李梦阳",
            "内容": "夏至北风至，晚清凉意增。江船逼新月，沙色乱疏灯。\n暗桨故相拨，浮阳还自蒸。倚樯看剑气，仍见斗间曾。"
        },
        {
            "标题": "张池春日即事",
            "作者": "李梦阳",
            "内容": "东门野塘花树红，昨日不风今日风。倒著接䍦习池上，狂调生马竹林中。"
        },
        {
            "标题": "閒居寡营忽忆关塞之游遂成七首 其六",
            "作者": "李梦阳",
            "内容": "银山汤岭北，铁壁斗门边。虎守千年寺，人看一线天。\n赤崖崩古塔，阴洞坼新泉。尚记渔樵侣，长歌过马前。"
        },
        {
            "标题": "对菊怀邻菊子三首 其三",
            "作者": "李梦阳",
            "内容": "尔家堂阁皆邻菊，秋玉满地黄金钱。不信菊州能暑热，直将花蕊破霜天。"
        },
        {
            "标题": "闰九月繁台酬寄常邓州前御史兄",
            "作者": "李梦阳",
            "内容": "昨属传书宽远忆，侧闻为郡解忧襟。他乡病起逢秋色，故国花香见客心。\n三径园庄常阒寂，百年台榭独登临。天晴水散荆襄急，云合山包汝邓深。\n州县黄堂非尔辈，朝廷骢马要人钦。也知皂盖熊罴轼，不换乌台獬豸簪。\n尽道白公如白玉，终然黄霸锡黄金。徵聊拜相他年事，野老扶犁望傅霖。"
        },
        {
            "标题": "豫让",
            "作者": "李梦阳",
            "内容": "士有气相感，杀身酬所知。伯氏既谢世，族姓无孑遗。\n噬炭甘若饴，漆身亮何为。生既荷君遇，没敢求君知。\n仇闻再三叹，揽泪惠新衣。玉剑四五动，左右神为摧。\n怆哉彼流水，迄今为鸣悲。行路伫叹息，芝兰绕坟基。\n人生固有毕，节义诚难亏。"
        },
        {
            "标题": "酬提学陕西朱君以巡历诸什见寄",
            "作者": "李梦阳",
            "内容": "煌煌百二宅，怀里念前都。孰无雍门哀，恨役久长途。\n登赋时有望，所苦言辞粗。自蒙新什惠，披玩忘晨晡。\n疏越发潜响，烂若湍锦舒。惭亦作者末，欲画安我愚。\n浏浏回中吟，宛游秦陇隅。清渭韵浟浟，南山笔巍如。\n谁云篇目寡，已包千里馀。读既摇我心，倘附西飞凫。"
        },
        {
            "标题": "晚出大堤侄叶来迓",
            "作者": "李梦阳",
            "内容": "袅袅绿杨西，双翻碧玉蹄。何由识小阮，为听紫骝嘶。"
        },
        {
            "标题": "别太华君",
            "作者": "李梦阳",
            "内容": "自我徘徊襄汉间，秋风倏忽吹襄山。鹙鸧竟日乱洲渚，鸿雁孤鸣愁草菅。\n秦路伤心紫芝坼，楚岩回首桂花斑。层城月出歌钟满，谁念杨雄独闭关。"
        },
        {
            "标题": "出塞二首 其一",
            "作者": "李梦阳",
            "内容": "胡蔓黄河限，秦亡紫塞存。碛沙浮落日，寒雾宿疏墩。\n哨马三边动，烧荒千里昏。将军拜金印，白骨不曾论。"
        },
        {
            "标题": "出使云中作",
            "作者": "李梦阳",
            "内容": "黄河水绕汉边墙，河上秋风雁几行。客子过壕追野马，将军韬箭射天狼。黄尘古渡迷飞挽，白月横空冷战场。闻道朔方多勇略，只今谁是郭汾阳。"
        },
        {
            "标题": "出塞二首 其二",
            "作者": "李梦阳",
            "内容": "碛日淡无晖，胡沙惊自飞。望烟寻戊垒，闻雁忽沾衣。\n大将搜河套，游兵出武威。贺兰山下战，昨日几人归。"
        },
        {
            "标题": "圣节闻驾出塞二首 其一",
            "作者": "李梦阳",
            "内容": "千官北首望龙旂，万国车书集凤闱。八骏穆王秋色远，几时亲拥白狼归。"
        },
        {
            "标题": "圣节闻驾出塞二首 其二",
            "作者": "李梦阳",
            "内容": "万乘时巡万寿临，銮舆漠漠碛沙深。非忘殿阙呼嵩日，应系单于款塞心。"
        },
        {
            "标题": "初冬见雪和鲍生",
            "作者": "李梦阳",
            "内容": "密云初布暝，疏雨忽成花。气浅冰从薄，寒轻白自斜。\n敝裘谁念汝，孤棹独思家。江上冥冥雁，春风迟去槎。"
        },
        {
            "标题": "渡汉五首 其一",
            "作者": "李梦阳",
            "内容": "好游良有殚，今朝竟言归。汹汹舟下涛，乱之将畴依。\n异途各为趋，同木相随飞。遹观千仞禽，谁复瞻其辉。"
        },
        {
            "标题": "渡汉五首 其三",
            "作者": "李梦阳",
            "内容": "于心怀佳山，背之每自顾。相逢鲜久要，那得不念故。\n塞翁罔忧马，马归人始悟。游女非召南，千年没贞素。"
        },
        {
            "标题": "渡汉五首 其二",
            "作者": "李梦阳",
            "内容": "万事虽贵豫，数极谁竟猷。朅来弹我剑，且复三河游。\n迤东望濠梁，嘅言怀庄周。黄鸟孰兴篇，枌榆乃见尤。"
        },
        {
            "标题": "除架二首 其一",
            "作者": "李梦阳",
            "内容": "种豆高于屋，垂瓜忽满庭。根深历夏茂，蔓弱望秋零。\n猥杂沉霜露，纵横碍月星。斧斤呼稚子，欲伐几回停。"
        },
        {
            "标题": "除架二首 其二",
            "作者": "李梦阳",
            "内容": "炎时忻密叶，寒至怨多阴。自是衰荣理，非关爱恶心。\n代条近阳月，开牖散秋禽。但能存硕果，无用叹萧森。"
        },
        {
            "标题": "除夕写怀呈毛使君",
            "作者": "李梦阳",
            "内容": "昼日凄凄风色严，晚登云阁漫开帘。山河不逐年华改，天地空悲老鬓添。\n随俗香灯消独夜，近人星斗下虚檐。微吟暗忆乘骢使，綵笔迎春几自拈。"
        },
        {
            "标题": "汉江歌送范子之桂阳",
            "作者": "李梦阳",
            "内容": "汉江江上鶗鴂鸣，汉江游客无限情。青山落日下帆影，芳草月明闻棹声。\n黄鹤矶头暮云尽，鹦鹉洲边春水生。莫倚仲宣能作赋，洞庭南接桂阳城。"
        },
        {
            "标题": "新年作次喻监察韵",
            "作者": "李梦阳",
            "内容": "新年雨雪亦大恁，十日中无一日晴。岂应雷电除夜作，复尔天鼓东南鸣。\n诸军幸捣莲池穴，大将宜坚缅柳营。几欲临风抚长剑，白头还自笑书生。"
        },
        {
            "标题": "楚望望襄中形势",
            "作者": "李梦阳",
            "内容": "楚望峰头望楚云，遥怜紫盖紫阳君。庐荒不断盘龙气，碑灭犹存堕泪文。\n地转江淮浮远戍，水同巴峡堑雄军。里名冠盖非吾事，愿访鹿门麋鹿群。"
        },
        {
            "标题": "见素林公以咏怀六章见寄触事叙歌辄成篇什数亦如之末首专赠林公 其一",
            "作者": "李梦阳",
            "内容": "南伐经年驾北还，丽云迟日蔼燕关。花明合殿春开扇，柳引千官晓复班。\n新有越裳供雪雉，更闻飞将夺天山。务农销甲从今事，饱饭行歌兴不悭。"
        },
        {
            "标题": "春曲（二首）",
            "作者": "李梦阳",
            "内容": "翩翩谁家燕？衔泥向何所？避人花丛里，忽复梁间语。"
        },
        {
            "标题": "乙亥春郊圃牡丹盛开聿予离兹倏尔四载实兄莳艺成功约客往赏属雨发咏焉",
            "作者": "李梦阳",
            "内容": "牡丹元种无多本，别久丛分郁映杯。秾剧秪宜鸰鸟戏，品增疑傍棣花开。\n支离野圃群葩掩，杳袅春庭细雨来。高会主宾忻并健，冲泥车马莫空回。"
        },
        {
            "标题": "春曲二首 其二",
            "作者": "李梦阳",
            "内容": "翩翩谁家燕，衔泥向何所。避人花丛里，忽复梁间语。"
        },
        {
            "标题": "酬徐子春日登楼见寄",
            "作者": "李梦阳",
            "内容": "三月垂杨合，风花满帝州。伊予直北望，尔上几层楼。\n紫塞连天起，黄河抱地流。春烟动万里，何处觅前游。"
        },
        {
            "标题": "春曲（二首）",
            "作者": "李梦阳",
            "内容": "春风度山阁，凭轩望江路。帘动时有香，不见花开处。"
        },
        {
            "标题": "春日宴王孙之第",
            "作者": "李梦阳",
            "内容": "紫宫华宴敞春风，密树初花日映红。向暮酒阑香不断，始知春在绮罗中。"
        },
        {
            "标题": "京师春日漫兴五首 其二",
            "作者": "李梦阳",
            "内容": "杏花盈盈大逞姿，桃花灼灼亦不迟。纵饶种露栽云地，可柰风狂雨骤时。"
        },
        {
            "标题": "京师春日漫兴五首 其四",
            "作者": "李梦阳",
            "内容": "今番花开委难当，眼见稀疏叶欲长。春光几朝不一醉，为问汝曹因底忙。"
        },
        {
            "标题": "京师春日漫兴五首 其三",
            "作者": "李梦阳",
            "内容": "东门百花红照天，独树梨花更可怜。但看弦管朝朝急，不道春风不费钱。"
        },
        {
            "标题": "京师春日漫兴五首 其五",
            "作者": "李梦阳",
            "内容": "西湖湖上杨柳枝，临流袅娜风更吹。切防白云漫天舞，莫放黄金拂地垂。"
        },
        {
            "标题": "京师春日漫兴五首 其一",
            "作者": "李梦阳",
            "内容": "十日不出花尽开，城南城北锦成堆。即教闭户从花尽，莫遣看花不醉回。"
        },
        {
            "标题": "乙酉上元上方寺",
            "作者": "李梦阳",
            "内容": "地爱僧林僻，人邀灯节游。缘塍朝借马，攺路晚登舟。\n春水凫鹥满，夕阳钟磬幽。相留待明月，箫鼓在中流。"
        },
        {
            "标题": "泉上杂歌二首 其二",
            "作者": "李梦阳",
            "内容": "美人被服貂襜褕，春日游行春水曲。绿萝无烟山雪暝，扣石长歌叹幽独。\n拨刺红鳞锦湍游，我欲钓之且复休。金盘玉箸在何许，为尔临渊泪如雨。"
        },
        {
            "标题": "西山湖春游图歌",
            "作者": "李梦阳",
            "内容": "我家挂出西山图，上有西山下西湖，主堂见者怒气粗。\n问客何所怒，何得生此嗔。纵使撑天拄地无比伦，古人局量非今人。\n鏬间虽添两秃松，孰与远势开心胸。银山铁壁皇陵东，彷佛下走追无龙。\n一曲一折苦不易，可怜片素腾云气。落花冥冥万壑静，白日杲杲千岩碎。\n森沉不见雷霆仗，照烁尽压金银寺。回思开疆帝秉钺，燕山突立五凤阙。\n锦绣离宫巀嵲入，龙欢水戏沧溟竭。君不见辇道哀湍泻，松柏摧枯虎出没。\n至今守僧住湖傍，琉璃涌动鼋鼍忙。事关体统画合讳，点缀半露还半藏。\n伊昔休沐屡憩此，耳边尚戛金琳琅。上林花艳何所无，东风只恁吹西湖。\n夹岸小杏欲烂熳，骑驴纱帽西郭途，同行康何咸我徒。\n秪须十钱买尺鱼，旋挑土荠甘如酥。朝来青，暮望湖，紫衣行童随挈壶。\n大者鼓簧小吹竽，烂醉花下鸟每呼。汝曹何处吾已翁，十年独看梁园红。\n伤心痛定忍复说，回首万事真匆匆。呜呼故旧离合谁，独无使我不悲堂上图，使我不悲堂上图。"
        },
        {
            "标题": "春游曲二首 其一",
            "作者": "李梦阳",
            "内容": "骝马银鞍金市头，都门掣电落花流。扬鞭笑指胡姬肆，转拂垂杨向玉楼。"
        },
        {
            "标题": "春游曲二首 其二",
            "作者": "李梦阳",
            "内容": "大道红楼珠箔垂，风起杨花欲暮时。胡姬半醉半遮面，恼杀幽州游冶儿。"
        },
        {
            "标题": "送鲍相如金陵",
            "作者": "李梦阳",
            "内容": "去冬君行雪积阻，相送城东念羁旅。今冬相逢不逾月，再别令我情更苦。\n金陵市头酒如蜜，此去酣歌与谁侣。我在梁园独岑寂，寞教碧草生春渚。"
        },
        {
            "标题": "客过属骤雨过",
            "作者": "李梦阳",
            "内容": "鸣雷不终夕，急雹偶来同。城波静绮席，苑树生长风。\n雨残白日外，虹垂青雾中。为爱扬州客，留连尊酒空。"
        },
        {
            "标题": "喜郑生至自京师传崔陆徐何诸人消息",
            "作者": "李梦阳",
            "内容": "汝从京国传消息，屈指离吾几换年。当日应刘俱老健，朅来燕赵自风烟。\n阳回草木清霜后，岁暮宾朋醉眼前。别业旧台携手在，野鸿沙鸟日翩翩。"
        },
        {
            "标题": "立春遇雪东孙君二首 其一",
            "作者": "李梦阳",
            "内容": "乾坤莽莽俱为客，世路悠悠各怆神。海内弟兄稀见面，天涯霜雪又逢春。\n驯阶鸟啄犹呼侣，破浪龙吟不避人。几欲开尊向梅柳，白眉青眼为谁颦。"
        },
        {
            "标题": "立春遇雪东孙君二首 其二",
            "作者": "李梦阳",
            "内容": "留滞周南春复春，路迷何处问三秦。竟非吾土堪垂泪，不为儒冠岂误身。\n偷腊槛梅暄媚眼，美寒山筱晚伤神。虚传夜雪能乘兴，不见山阴鼓柁人。"
        },
        {
            "标题": "边君生日来访时近中秋不虞雷雹二首 其二",
            "作者": "李梦阳",
            "内容": "雹过天仍雨，庭空晚复雷。连床慨往昔，阻马得徘徊。\n暗蕊香宾席，秋灯焰寿杯。非君有家庆，肯放夜轺回。"
        },
        {
            "标题": "边君生日来访时近中秋不虞雷雹二首 其一",
            "作者": "李梦阳",
            "内容": "怪尔生辰日，高轩特过吾。秋惊飞雹至，雨逐去云无。\n上寿须君子，同声愧老夫。母劳问隐显，乘月有清壶。"
        },
        {
            "标题": "陶公过曹濮分司见丛菊蔓草中移之自随有诗伤之岂以为家物邪予览而和之",
            "作者": "李梦阳",
            "内容": "野馆寒芳抱自知，好吟公子发秋悲。春风世路元桃李，霜露乡关有鬓丝。\n三嗅草莱行复立，数株车马载还随。东篱可谓君家物，竹帛勋名晚节垂。"
        },
        {
            "标题": "别达生",
            "作者": "李梦阳",
            "内容": "醉约金山看海流，兴飞江汉忽西游。龙沙月色年年满，独照匡庐万仞秋。"
        },
        {
            "标题": "村夜三首 其二",
            "作者": "李梦阳",
            "内容": "清林不知暑，一觉群鸡鸣。野圹气森飒，天空夜虚明。"
        },
        {
            "标题": "村夜三首 其三",
            "作者": "李梦阳",
            "内容": "霞明鸟声起，行人语中路。微微林下风，泫泫花上露。"
        },
        {
            "标题": "村夜三首 其一",
            "作者": "李梦阳",
            "内容": "万物既有息，我亦中林卧。云开迥水白，地闪飞星过。"
        },
        {
            "标题": "吴伟松窗读易图歌",
            "作者": "李梦阳",
            "内容": "仄岩泉流石无数，素壁濛濛起烟雾。君家屋宇在城市，何以堂上生松树。\n侧闻江夏生，气酣扫毫素。绝笔风雷拔地起，意匠凿天天为怒。\n泰山古根生眼前，俄顷缩出徂徕山。悬萝挂薜袅袅里，复有草舍松之间。\n窗间老人鬓发秃，羊翻一编周易读。空山瑟瑟翠涛激，长干冥冥暮花扑。\n远知既巳死，希夷不复作。青丘石室杳何许，恍然置我此溪壑。\n翻愁一夕雷电入，六丁追书上廖廓。又画石下根，屈曲如老龙，胡奴暝踏孤岩菘。\n蓬头赤脚露两肘，月明汲泉山涧中。却忆前年召画师，江夏吴生亦与之。\n短褐垢脸见天子，礼貌虽村骨格奇。帝令待召仁智殿，有时半酣被召见。\n跪翻墨汁信手涂，白日惨澹风云变。至尊含笑中官羡，五侯七贵争看面。\n请观此幅松舍图，黄金失价连城贱。吴生吴生太气岸，一言不合辄投砚。"
        },
        {
            "标题": "郑生画像歌",
            "作者": "李梦阳",
            "内容": "岩风飒飒树叶赤，秋林紫气丹丘积。问君胡为坐石根，微吟极望天云昏。\n南归舟楫杳将滞，故园花莺当复存。浚仪张生好作笔，貌尔形似兼其魂。\n细模妍描岂乏手，传真水月烟中柳。意气朗如千里骨，精神合居万人首。\n忆昨观君飞射时，弯弧走马实男儿。更求张笔须传此，欲识豪雄岂啻诗。"
        },
        {
            "标题": "郑生山游归予作此歌",
            "作者": "李梦阳",
            "内容": "跂予望之六六峰，欲往争柰今严冬。石林崎岖积雪盛，日中无烟虎豺病。\n生也孤往胡所稀，冻攀幽崄探其微。手皴面黑逾旬归，太室少室何者奇，曾否首阳歌采薇。\n北邙逶迤清洛远，天白冰崇伊阙晚。灞上骑驴尔靡辱，袁安高卧吾应腼。\n忽然想生经行宋家陵，往来寂寞东西京，翘首泪下嵩山青。"
        },
        {
            "标题": "寄郑生歌",
            "作者": "李梦阳",
            "内容": "南康烈风无时休，将归船滞增烦忧。空城雪埋狐兔走，十日冻合鼍河洲。\n庐山咫尺不得往，汝在梁园独予想。开缄叹恨东游阻，琅玕天姥春空长。"
        },
        {
            "标题": "呜呼行寄康子以其越货之警",
            "作者": "李梦阳",
            "内容": "呜呼皇天不可测，一冬无雪春无雨。黄霾翻风白日动，前飞秃鹙后飞鸨。\n堂堂古路长蒺藜，万家之城走豺虎。百姓诛求杼柚空，儿号女啼守环堵。\n饥寒尽化为盗贼，可惜良民作囚虏。腰弓带箭百成群，少年驰马仰射云。\n苍山日落行旅稀，醉唱胡歌各自归。山东赵实巳授首，南阳回贼同猪狗。\n诸君但欲树功业，玉石俱焚理或有。近者内丘大宁河，横贼八骑持干戈。\n裕州知州与贼战，康也扶柩冲之过。资粮荡尽仅身免，月暗天昏路途远。\n吉人作善番轗轲，痛哭寒城白云返。顷闻留滞在襄国，百口仰给县官食。\n吾兄匹马走问之，半月更复无消息。夜立中庭北极高，昼看河朔风沙黑。\n汝宁以南土尤赤，空城二月生荆棘。㪷米可以换娇女，牛马饿死枯蒿侧。\n比来官吏守空印，柂男抱女尽向北。即防此辈更充斥，恐汝后归归不得。"
        },
        {
            "标题": "大堤曲",
            "作者": "李梦阳",
            "内容": "腊月大堤边，春风思宛然。杨枝摇白日，烟花袅金鞭。"
        },
        {
            "标题": "大梁城东南角楼",
            "作者": "李梦阳",
            "内容": "城楼占角分孤峻，野色生烟合杳冥。华夏亦为元社稷，古丘曾是宋朝廷。\n直看紫极云霾壮，昔触黄河风浪腥。日暮冯轩益愁思，夷门今有少微星。"
        },
        {
            "标题": "大堤曲",
            "作者": "李梦阳",
            "内容": "汉水白离望，月落山黑时。堤头石不平，走马谁家儿。\n侬住襄门西，而在汉水北。浮桥不著缆，郎讵得侬识。\n大舶何处来，落帆向浓浒。高靴白帢子，识是真州估。"
        },
        {
            "标题": "大梁城西门行",
            "作者": "李梦阳",
            "内容": "水门堤口双柏树，种之何年不记数。风餐雨蚀生气微，枝叶半凋委官路。\n乌鸦蝼蚁复啄食，我行见之泪如注。古来根本忌先拨，呜呼柰此栋梁具。\n及今可为当语谁，半夜吞声向北去。"
        },
        {
            "标题": "雷电",
            "作者": "李梦阳",
            "内容": "雷电交冬夜，滂沱彻晓闻。老夫偏不寐，起立迥看云。\n湿重菊垂槛，鸣哀鸿趁群。明朝传太史，应有纪祥文。"
        },
        {
            "标题": "大雾翟左二子来访",
            "作者": "李梦阳",
            "内容": "蒸烟暝万古，垂云结楼台。白日堕空冥，天地安在哉。\n川岳冰穹崇，寒林倏花开。对酒不能饮，拥褐心悲哀。\n翟生雀罗裔，左氏麟经才。攀稽涉古陂，访戴临河隈。\n两骑踏苍茫，宛如空中来。日夕严飙兴，稍见归鸦度。\n虽开宴台云，不辩焦桥路。呼儿斸冻蕨，然蒿写秋露。\n谈玄析绵邈，览古悲沿溯。停杯划一笑，茫然独四顾。"
        },
        {
            "标题": "雷电行赠宪卿何公美其伐也",
            "作者": "李梦阳",
            "内容": "黄尘蔽日贼大战，元年年除夜雷电。我军后之天威前，一鼓破贼淮阳川。\n昨者此贼生齐东，眼中久巳无河嵩。渡河转战势果炽，长矛健马六石弓。\n睢陈飞刃昼接白，亳颖劫火宵连红。一路生灵喂饿虎，中原杀气回春鸿。\n于时中丞秉钺出，誓不灭贼如此日。三军素壮元老猷，诸将咸遵丈人律。\n孔明纶巾不离首，羊祜轻裘仅掩膝。精采遽增朱雀帜，运用或参白猿术。\n陷阵直如风扫叶，追北譬之蜂就蜜。二月朔日振旅归，夹道桃花照铁衣。\n倾城尽出牛羊犒，父老争迎锦绣旂。喜气真随阳气发，愁云化作轻云飞。\n捷闻天子喜动色，满朝誉公降褒敕。白金绮缯宁足酬，异日凌烟看画墨。"
        },
        {
            "标题": "名花",
            "作者": "李梦阳",
            "内容": "名花似美人，娉婷代应绝。夕阳时独立，风起满林雪。"
        },
        {
            "标题": "戊辰生日",
            "作者": "李梦阳",
            "内容": "生还淹迹倚荒庐，懒散经秋赋索居。双泪弟兄挥酒日，寸心关陇望乡馀。\n腊晴柳日辉辉动，春逼河冰滚滚虚。三十七年吾底事，弹歌不为食无鱼。"
        },
        {
            "标题": "自关西回展外舅大夫之墓用前韵",
            "作者": "李梦阳",
            "内容": "遥阡无计扫春莱，絮酒何因到夜台。西客两年和泪到，北风千里共愁来。田园树大身先葬，书画楼成昼不开。殁后外孙今五尺，百年遗恨使人哀。"
        },
        {
            "标题": "送席副使监贵州屯学二事歌",
            "作者": "李梦阳",
            "内容": "我昔在北京，送君向河南。岂料在河南，送君如百蛮。\n瘴云苍苍途路艰，牂牁罗施皆峻山。法官要自褰帷入，倏忽开明众山出。\n大抵夷狄似禽鸟，制之虽勤忌拘急。此曹亦是人心性，顷来渐慕衣冠习。\n文翁化蜀岂无本，李牧屯田务招辑。所恨故人恨万里，令我蚤夜心于邑。\n丈夫巳际飞龙会，野人犹抱枯鱼泣。感新怀旧心肺酸，万事回头百忧集。\n弘治之间时世异，与君次第陈封事。许身谬比汉贾生，推君每称唐陆贽。\n朝回对坐香炉省，出门并结青云辔。自从分手哭遗弓，缙绅漂洎余亦同。\n抱瓮梁王修竹园，遗址宋帝蓬莱宫。生涯放逐似羁旅，混迹迂腐随村翁。\n曾闻伏枥有老马，岂即道路伤秋蓬。天下疮痍况未息，西南贡篚防难通。\n杜鹃尚识君臣礼，蛟龙终收云雨功。相如谕蜀文章壮，马援平交德业雄。\n扶危济弱付公等，临岐怅望天南鸿。"
        },
        {
            "标题": "寄殷给事人歌",
            "作者": "李梦阳",
            "内容": "斑鸠赋形百鸟内，化为苍鹰百鸟避。秋空万里试一击，洒毛纷纷称鹰意。\n回旋簸荡风沙开，海宁光清鸾凤来。天地炯炯元精回，此以赠君君毋猜。\n金陵虽隔黄金台，汝翊紫盖临三台。飞章御览不十日，道路阒静豺狼哀。\n惜昔匹马长安走，殷何徐陆皆吾友。楚姬娉婷华色并，殷生棱眉独方口。\n何郎短小亦不丑，仳离今各经年久。梦寐犹存上苑花，飘零寂寞西湖柳。\n丈夫致身贵不朽，陟要阶华亦何有。贾谊才名信早知，姚崇相位非难取。\n大江滚滚东北趋，群龙霜蛰鼍叫呼。汝登凤台念老夫，为我致一凤之雏。\n我不敢玩亦不敢狎，诚心喂饲毛羽全，使听箫韶翔舜都。"
        },
        {
            "标题": "送友人之京三首 其二",
            "作者": "李梦阳",
            "内容": "凤凰鸣珠树，紫雁沧溟外。贾邓登云台，宁说富春濑。\n此情难具陈，临河挽衣带。积雪太行路，明灭客行迈。"
        },
        {
            "标题": "帝京篇十首 其六",
            "作者": "李梦阳",
            "内容": "胡后妆楼换上阳，春风珠箔舞垂杨。半夜开城归万马，至今迷失几鸳鸯。"
        },
        {
            "标题": "帝京篇十首 其七",
            "作者": "李梦阳",
            "内容": "今朝望海海云生，五色云中白玉城。金陵巧接盘龙势，南北何如汉二京。"
        },
        {
            "标题": "帝京篇十首 其五",
            "作者": "李梦阳",
            "内容": "天皇按剑拂金鞍，饮马追胡翰海乾。归来并立擎天柱，不数刘家承露盘。"
        },
        {
            "标题": "帝京篇十首 其九",
            "作者": "李梦阳",
            "内容": "高鼻胡奴入汉关，皂旗千队射雕还。君看万古昏星月，洗出中华叠翠山。"
        },
        {
            "标题": "赠郭氏画登游快阁歌",
            "作者": "李梦阳",
            "内容": "昨朝快阁举目无，江湖凭阑二豪俱。徘徊把杯思欲丹青写之人，则无城中郭，清狂一生弄丸戏洪垆。\n方瞳如水霜半颅，展纸为扫登阁图，邑城隐见林木扶。\n画我怏阁上，半天风立楼观孤。急流波涛沸欲动，前山雷雨势可呼。\n二豪意态各亦足，彷佛指说荆与巫，回顾东海犹一盂。\n是日南风万船集江隅，郭亦画出樯之乌。精密似跨北海杜，笔力颇凌江夏吴。\n江中流云西北徂，又若万里独往朝京都。我心与客方念此，郭能画之真奇士。"
        },
        {
            "标题": "春游篇",
            "作者": "李梦阳",
            "内容": "古台悲帝子，歌吹馀春愁。草绿夷梁野，云浮河海流。\n击壶咏四泽，鼓钟眺三洲。扳条已无那，驾言谁倦游。"
        },
        {
            "标题": "帝京篇十首 其八",
            "作者": "李梦阳",
            "内容": "塞上星飞化羽林，鼓音咸作管箫音。将军把剑闻鸡舞，玉女朱楼学凤吟。"
        },
        {
            "标题": "帝京篇十首 其四",
            "作者": "李梦阳",
            "内容": "山作青龙左右盘，扶桑西影拂桑乾。日月光华朝万国，天留北海作长安。"
        },
        {
            "标题": "帝京篇十首 其一",
            "作者": "李梦阳",
            "内容": "古时灞水即芦沟，今代车书似水流。日间五色龙文气，天上春开五凤楼。"
        },
        {
            "标题": "帝京篇十首 其十",
            "作者": "李梦阳",
            "内容": "自从黄帝破蚩尤，涿鹿云黄黑帝愁。盘石果然为碣石，幽州常作帝王州。"
        },
        {
            "标题": "帝京篇十首 其二",
            "作者": "李梦阳",
            "内容": "渔阳北塞古风沙，二月春风万柳斜。蓟门转作长安苑，燕桃开出五陵花。"
        },
        {
            "标题": "再过昆崙王子园叠前韵二首 其一",
            "作者": "李梦阳",
            "内容": "昨与君游处，今来讶不同。早荷浮嫩水，夏树起初风。\n人醉孤亭上，禽鸣万竹中。兴深天亦助，斜日片云红。"
        },
        {
            "标题": "再过昆崙王子园叠前韵二首 其二",
            "作者": "李梦阳",
            "内容": "旧径添双树，新丛试一花。春风逗笑语，落日变云霞。\n圃色随人远，楼阴趁酒斜。谁知在尘境，遽尔隔纷华。"
        },
        {
            "标题": "东陂秋汎三首 其一",
            "作者": "李梦阳",
            "内容": "久说东陂好，今陪上客游。绮筵开画舫，哀笛奋中流。\n舞每低轻燕，歌先起白鸥。稍前休更进，吾爱荻花洲。"
        },
        {
            "标题": "赠定斋子",
            "作者": "李梦阳",
            "内容": "水澄万形一，镜明别丑好。哲人静以俟，愚者苦纷扰。\n君本观海人，扬旆向东道。高步登岱巅，横览尽洲岛。\n匪云波水浩，秪见众山小。孔林秋飙入，漂萚委寒草。\n明禋展躬谒，芜翳为涓扫。"
        },
        {
            "标题": "汴城东楼夏登二首 其二",
            "作者": "李梦阳",
            "内容": "危楼六月上，樽酒四天开。俯看嵩云动，凉疑海雪来。\n峦光杯里见，岛影槛边回。不见芒砀气，空深吊古哀。"
        },
        {
            "标题": "辛巳九日田子要东陂之游雨弗克赴三首 其一",
            "作者": "李梦阳",
            "内容": "今秋霖雨何连绵，佳日阻放东陂船。衰年实怯白头浪，朋游忍负黄花天。\n城阴来往戏群鹭，寺门从横鸣乱泉。閒看静听谁共汝，浙沥晚暝松林烟。"
        },
        {
            "标题": "秋日城东陂饯汪三",
            "作者": "李梦阳",
            "内容": "聚首仍何处，分襟复此陂。衣冠屯绿溆，笳鼓截清漪。\n自尔为三益，伊予畏四知。周交醇糯饮，车坐众宾嬉。\n叹息今迟暮，那堪古别离。池台杜甫遍，舟楫谢安移。\n棹拨天疑破，窗旋岸欲随。凉风下菡萏，人语避凫鹥。\n暂辍蒹葭唱，真生霜露悲。但看眼前事，能负手中卮。\n歙邑谁黄发，汪门汝白眉。少游梁孝苑，老动季鹰思。\n杳杳怜江海，悠悠怅路岐。馀霞散锦绣，落日涌琉璃。\n云物秋元异，欢娱夜更追。寒螀依断梗，微月隐疏篱。\n逸气衰犹壮，暌心醉不支。泪深南浦草，愁重北梅枝。\n饮罢还持袂，潮平是去时。相寻有遥梦，应绕碧湖湄。"
        },
        {
            "标题": "汴城东楼夏登二首 其一",
            "作者": "李梦阳",
            "内容": "身世吾垂老，中原此上楼。阴阳真去鸟，天地本虚舟。\n王屋千峰伏，黄河一线流。晴沙暮浩浩，羡尔自行鸥。"
        },
        {
            "标题": "东陂秋汎三首 其二",
            "作者": "李梦阳",
            "内容": "水寺通人少，松亭隔芰荷。问僧舟暂舣，登岸酒同过。\n草木秋风入，湖山晚色和。返桡须痛饮，前路满渔歌。"
        },
        {
            "标题": "东陂秋汎三首 其三",
            "作者": "李梦阳",
            "内容": "进艇晨烟碧，回槔晚日黄。宿禽喧乱苇，饥獭窜空梁。\n放浪形骸得，牵缠世路忙。要君待明月，此水是沧浪。"
        },
        {
            "标题": "辛巳九日田子要东陂之游雨弗克赴三首 其二",
            "作者": "李梦阳",
            "内容": "昨来晴立手南丘，城水湖云向客流。夕阳欲低钟磬阁，隔岸忽闻箫鼓舟。\n动兴帆樯真为节，阻大风雨故禁秋。当篱蕊菊柀柀艳，独嗅孤吟迥自愁。"
        },
        {
            "标题": "东华山赠友",
            "作者": "李梦阳",
            "内容": "午时叱驭踰重险，薄暮扪萝到绝巅。四海风烟落日外，万山闽越酒杯前。\n剧伤岭谷旌旗满，暗忆家园道路偏。自古有人同戮力，吾曹须拟太平年。"
        },
        {
            "标题": "东华门偶述",
            "作者": "李梦阳",
            "内容": "银瓮烂生光，盘龙绣袱香。但知从内出，不省赐何王。"
        },
        {
            "标题": "辛巳九日田子要东陂之游雨弗克赴三首 其三",
            "作者": "李梦阳",
            "内容": "冲泥杜甫吟愁雨，落帽参军醉倚风。云水无缘双放舸，蒹葭何意独鸣鸿。\n清沙锦缆相期地，白首黄花转望中。借问临高把杯酒，几层湖阁坐秋空。"
        },
        {
            "标题": "九江陆还南康望东林",
            "作者": "李梦阳",
            "内容": "匡庐山北东林寺，前年八月游曾至。只今马出莲峰道，西望东林但缥缈。\n风吹槲栎猿昼啼，却忆石门临虎溪。旧听石濑尚在耳，雷烧碑树今应死。"
        },
        {
            "标题": "冬霁宴丘翁林亭",
            "作者": "李梦阳",
            "内容": "竹亭高宴雪霜残，柏坞移尊月色宽。驯鹤自知迎客舞，绝琴今拟向君弹。\n醉来箕踞仍呼酒，老去留宾不著冠。解道冥鸿能万里，肯输乌鹊一枝安。"
        },
        {
            "标题": "立春东郑生问其愁病",
            "作者": "李梦阳",
            "内容": "天涯春又至，游子近如何。病久诗难减，乡遥梦易多。\n药苗春尚雪，舟楫海初波。旧业方山下，东风遍绿莎。"
        },
        {
            "标题": "冬日灵济宫十六韵",
            "作者": "李梦阳",
            "内容": "贝阙昆崙外，浮生此路疑。蓬莱移禁国，尘世出瑶池。\n蕞尔双仙迹，飞腾后晋时。论功竟恍惚，谶兆且逶迤。\n怂恿精灵托，呼嘘霹雳随。先皇亲议号，继圣必修辞。\n爵陟王侯上，尊同帝者师。龙襦分内锦，宫女准昭仪。\n雨露宫城切，星辰天仗移。琳琅摇绣栱，松柏荫丹墀。\n瓶内金花踊，龛前紫凤垂。晴还日月秘，暝则鬼神悲。\n玉鼎推龙虎，瑶编述姹儿。汉惟栾大显，秦竟羡门欺。\n五帝非无术，千龄今见谁。累朝盟誓册，玉匮少人知。"
        },
        {
            "标题": "冬日灵济宫（十六韵）",
            "作者": "李梦阳",
            "内容": "贝阙昆仑外，浮生此路疑。蓬莱移旧国，尘世出瑶池。蕞尔双仙迹，飞腾后晋时。论功竟恍惚，谶兆且逶迤。怂恿精灵托，呼嘘霹雳随。先皇亲议号，继圣必修辞。爵陟王侯上，尊同帝者师。龙襦分内锦，宫女准昭仪。雨露宫城切，星辰天仗移。琳琅摇绣栱，松柏荫丹墀。瓶内金花踊，龛前紫凤垂。晴还日月秘，暝则鬼神悲。玉鼎推龙虎，瑶编述姹儿。汉惟栾大显，秦竟羡门欺。五帝非无术，千龄今见谁。累朝盟誓册，玉柜少人知。"
        },
        {
            "标题": "赦归冬日宴刘氏园庄十四韵",
            "作者": "李梦阳",
            "内容": "脱难旋疆里，行歌入宋中。阴阳双转毂，天地一飞蓬。\n忆昨遭拘絷，悲伤途路穷。邹生犹雨雹，列子竟乘风。\n归作墟中叟，来从河上公。壶觞聊假日，村坞坐书空。\n卜筑刘园丽，芳菲汉苑通。冬亭饶雾露，阳井下霜虹。\n候煖冰桃熟，林空晚杮红。玉芝穿曲槛，青筱蔽虚栊。\n乐极悲心发，时违感慨雄。古人随蔓草，吾道付冥鸿。\n去鲁情难忍，游梁迹岂同。重思窃符子，揽泪宋门东。"
        },
        {
            "标题": "繁台冬饯翟子三首 其三",
            "作者": "李梦阳",
            "内容": "为慕梁台胜，纡君驻马观。风霜当夜急，楼阁近星寒。\n酩酊犹更独，徘徊数倚阑。知君有家国，忍向北云看。"
        },
        {
            "标题": "冬至前一日雪集",
            "作者": "李梦阳",
            "内容": "遽看风雪催长至，旋具盘餐疑近宾。片片窥帘如避酒，霏霏点袂却随人。\n台寒预发书云兴，梅动犹潜隔夜春。醉里白头堪北望，阳回黄屋且西巡。"
        },
        {
            "标题": "董逃行",
            "作者": "李梦阳",
            "内容": "涉江登彼西山，下看城郭郁盘。城中阁殿斑烂，嘉树一何纷纶。\n上有鸣鸟，旦暮间关。遥望我心浩叹。"
        },
        {
            "标题": "胡马来再赠陈子",
            "作者": "李梦阳",
            "内容": "冬十二月胡马来，白草飒飒黄云开。沿边十城九城闭，贺兰之山安在哉？传闻清水不复守，游兵早扼黄河口。即看烽火入甘泉，已诏将军屯细柳。去年穿堑长城里，万人齐出千人死。陆海无毛杀气蒸，五月零冰冻河水。当时掘此云备胡，胡人履之犹坦途。闻道南侵更西下，韦州固原今有无？从来贵德不贵险，英雄岂可轻为谟。尚书号令速雷电，抱玉谁敢前号呼。遂令宵旰议西讨，兹咎只合归吾徒。我师如貔将如虎，九重按剑赫师怒。惜哉尚书谢归早，不睹将军报平虏。"
        },
        {
            "标题": "秋夜徐编修宅宴别醉歌",
            "作者": "李梦阳",
            "内容": "徐郎三杯拂剑且莫舞，听我击节歌今古。曲畏调悲不易竟，天地荧荧月东吐。\n燕山八月风力怒，落叶交加映尊俎。怆时感事百忧集，死别生离同一苦。\n身逢累朝全盛日，弘治之间我亲睹。朝廷无事尚恭默，天下书计归台府。\n五陵鞍马速雷电，千官气势如风雨。却忆年年秋月时，日与尔辈同襟期。\n如渑之酒差快意，袒跣呼号百不思。弦张柱促衣冠祸，综覈崩奔学士疲。\n仓皇世事难开口，物极则还理宜有。羸疾巳分沙田草，遭逢复折都门柳。\n富贵在天得有命，人生反覆如番手。不见去年临别处，吞声踯躅莺求友。\n邂逅寒暄不自知，隔绝荣华为谁守。歌残酒乾天欲曙，门外骊驹巳西首。\n哀鸣胡雁亦南飞，露湿群星朝北斗。"
        },
        {
            "标题": "陶君誇其分司桃花独树予往观之次其韵",
            "作者": "李梦阳",
            "内容": "老懒今来特为花，花奇亲见主人誇。入门风片时时坠，近酒春枝故故斜。\n湖海一尊怜旧侣，乾坤双鬓愧年华。明朝许赴柴门约，共醉东园万树霞。"
        },
        {
            "标题": "秋胡行",
            "作者": "李梦阳",
            "内容": "鸾鸟不可为鸱，尔胡不思颜渊。辍历尼父见疑我，今乃何敢望圣贤。\n人心中，愤闷徒苦悲，智见万里水，清终见底。"
        },
        {
            "标题": "豆莝行",
            "作者": "李梦阳",
            "内容": "昨当大风吹雪过，湖船无数冰打破。冰骧"
        },
        {
            "标题": "酬和许监察九日对菊之作",
            "作者": "李梦阳",
            "内容": "风檐落叶随行步，坐近寒花引浊醪。久客重阳还细雨，故山他日几登高。\n羁心汴馆频搴蕊，醉眼江门旧送涛。愿戢霜威长晚色，剩抽英响续遗骚。"
        },
        {
            "标题": "庄上看花归见庭中海棠落英与客同赋",
            "作者": "李梦阳",
            "内容": "三日野花风打稀，朝游酒伴暮醒归。临门夭桃不汝惜，当院海棠胡自飞。\n巳怜锦绣半铺地，更讶芳香时点衣。便应与君酌明月，醉眼天地生光辉。"
        },
        {
            "标题": "谷园二月梅集",
            "作者": "李梦阳",
            "内容": "江南海花苦繁剧，江北有梅花不肥。春枝巳矜雪后媚，玉蕊即妨风处稀。\n金尊绮席不时赏，快马轻车堪夜归。遥忆暗香月色动，莫令遽掩东园扉。"
        },
        {
            "标题": "发南浦赠人",
            "作者": "李梦阳",
            "内容": "大寒冰雨何纷纷，晓行日临江吐云。得风舲舸故相逐，异港凫鸥还自群。\n浦南蓼洲春欲动，岸西雪山晴未分。与君接席向杳霭，吟坐传杯侵暮曛。"
        },
        {
            "标题": "发九江",
            "作者": "李梦阳",
            "内容": "已发南风盛，须时且复停。岸沙延系缆，竹色隐回汀。\n行待江水稳，卧看庐阜青。此生谁固料，湖海一浮萍。"
        },
        {
            "标题": "送胡主事犒广西军便道耒阳迎母",
            "作者": "李梦阳",
            "内容": "七年重泛楚江舲，五两飘飖过洞庭。谕蜀长卿元建节，平佗陆贾亦谈经。\n地从湘口分吴徼，邑在衡阳对轸星。此去先过杜陵院，与谁同上合江亭。\n炎花瘴草供行日，徭唱夷歌引客听。鼯鼠昼啼诸峒黑，野猩晴语乱峰青。\n蛮荆本自勤周旅，南越终当系汉庭。荔浦技穷甘釜盎，梧川兵接诧雷霆。\n威馀虎豹藜难采，血蹂鲸鲵水尚腥。俄喜御书颁内帑，极知恩泽到重溟。\n兔临乌照谁非土，阴惨阳舒各有灵。巢屋羽毛春拍拍，洗天风雨昼冥冥。\n花明幕府频张宴，路出磨崖早续铭。马援还朝销薏以，冯驩傲世倚青萍。\n苍苍百粤悲南狩，渺渺三湘吊独醒。梦渚雁回书不滞，武陵云起思俱停。\n悲伤蕙草追金勒，点缀桃花惜玉瓶。若道朱弦无绝响，讵应黄发有遗刑。\n司徒邦计遥怜汝，粉署炉香不可扃。綵服便须随綵鹢，白头同离白蘋汀。"
        },
        {
            "标题": "月夜泛湖二首 其一",
            "作者": "李梦阳",
            "内容": "水天上下一色，棹鸣波月同翻。渔舟欸乃何处，旁山杳冥吐吞。"
        },
        {
            "标题": "月夜泛湖二首 其二",
            "作者": "李梦阳",
            "内容": "月鹭惊飞不见，遥看片帆影来。双桨如飞荡去，一道流光镜开。"
        },
        {
            "标题": "答何子问讯三首 其三",
            "作者": "李梦阳",
            "内容": "弱冠真怜汝，投闲更可哀。山高桐柏观，水曲范滂台。\n假寐凭岩桂，潜行倚岸梅。此时谁借问，日短暮寒催。"
        },
        {
            "标题": "癸未除夕",
            "作者": "李梦阳",
            "内容": "连冰累雪欺年暮，除岁严风放夜晴。挂十拖星犹冻色，橦钟击鼓已春声。\n喧城车马朝元客，战野旌旗禦寇兵。人事物华应遂转，烛堂深坐独含情。"
        },
        {
            "标题": "送田氏",
            "作者": "李梦阳",
            "内容": "寒城野霜鸿嗷嗷，羊肠木零熊豹号。彼汾沮洳望心劳，葭菼委折风波涛。\n山西刑司气何豪，西迈白日行旌旄，七星丸丸明佩刀。\n君不见黄河飞云立如盖，一鹗乘之向并代。"
        },
        {
            "标题": "风沙篇送王生北行",
            "作者": "李梦阳",
            "内容": "颠风吹沙江海波，汝乘玉驷超天河。豫章千寻势自稳，黄鹄万里谁能罗。\n我逾五旬须尽白，日采山精炼白石。临分赠汝一粒丹，愿言宝之勿轻掷。"
        },
        {
            "标题": "乙丑除夕追往愤五百字",
            "作者": "李梦阳",
            "内容": "忆昔蕤宾初，皇疾辍临仗。维日白气亘，黑风复排踢。俄传天柱折，忽若慈母丧。帝本尧舜姿，末履转清伉。敛衽接耆硕，高出文景上。两宫悦孝子，九庙歆流鬯。毅然整六师，霹雳无前向。犬羊遁朔漠，鲸鲵蛰溟涨。渊冲不凝寿，日表空殊相。蜿蜿湖中龙，一夕拔惊浪。回首哭苍梧，魂断湘南瘴。念昨下明纶，臣也诚无状。誓死叫阊阖，伸颈甘砧盎。梁窦势如灼，汉廷色惆怅。皇乃西园游，召彼侍供帐。从容杯酒间，似让还非让。未剖青琐封，已下金鸡放。臣微讵足惜，统体关衰王。历数古明辟，圣节畴能尚。逝欲碎臣骨，吁帝不得尫。攀髯眇莫及，痛哭桥山葬。玉光动前星，朱符阐灵贶。主器难久虚，勉起答群望。金木欻为祟，太白昼相抗。羯胡敢余侮，吾徒尽乘障。呜呼榆台役，弃我六千壮。踉跄战士骨，躐趿将军韔。二竖固轻率，腐尸亦云当。所恨国威辱，北鄙气凄怆。钲鼓疑皇情，何以慰宸况。凄凄建未月，临门遣征将。纨曌作元戎，京军欲浮宕。翻使沿边卒，束手遭棰掠。揭嶭云中城，谁复扼其吭。胡来风雨声，胡去横拍唱。千村与万落，人烟奔漂荡。婴儿贯高槊，志妇经衣桁。狐狸叫破垒，落日悄苍漭。此辈诚鼠窃，反覆亦难量。骐骥驾盐车，虚名缚肮脏。世岂乏颇牧，贱或执鞭杖。琐琐登坛子，饱之则飞扬。吁此良太枉，国忾何由畅。水旱而秋雷，阴阳迭骄亢。皇天虽至公，视之但坱々。臣当历服始，谬进大夫行。退朝实愤切，欲吐畏官谤。武王秉黄钺，师事太公望。列圣构梁栋，驾驭亦英匠。先帝升遐日，临榻召三相。"
        },
        {
            "标题": "南庄塘水渌漫补治小舟乘兴泛绕数回",
            "作者": "李梦阳",
            "内容": "久怀浮海意，偶触济川心。一艇方塘绕，杳然春水深。\n桃花能泛泛，云日故阴阴。还舣绿杨下，番憎黄鸟音。"
        },
        {
            "标题": "巳丑八月京口逢五岳山人",
            "作者": "李梦阳",
            "内容": "夜雨清池馆，晨光散石林。一舟相过日，千里独来心。\n树拥江声断，潮生山气阴。异时怀旧意，应比未逢深。"
        },
        {
            "标题": "送蔡子赴省",
            "作者": "李梦阳",
            "内容": "君从历下游三辅，暂就薇花避柏乌。关内久悬冯异望，河西早上伏羌图。\n茶官诡谲时侵马，饷吏奔趋日备胡。生养愿今开气象，山河百二本皇都。"
        },
        {
            "标题": "雨宴封丘别第",
            "作者": "李梦阳",
            "内容": "飞盖凌晨集，行宫映雨开。天为歌鼓动，雾拂舞筵回。\n宾客梁王盛，山河故国哀。长沙悲旧传，屠市隐真才。\n忆昔儿童聚，惟今老大催。达人元旷逸，万物且形骸。\n乐混寒声沸，尊添瞑色来。斜风沾绮席，疏点洒金杯。\n杂逞龙仙互，先争虎豹摧。转眸升旭日，覆手下秋雷。\n尚有欢娱歉，须防礼法猜。门衢汨泥淖，莫遣引灯回。"
        },
        {
            "标题": "暮春逢林子邂逅殊邦念旧写怀辄尽本韵",
            "作者": "李梦阳",
            "内容": "赤骥奋途路，神龙厌池沼。不登泰山顶，岂见众山小。\n明公昔际遇，志与青云杳。烂承夕扉诏，番苦司隶扰。\n君乎实愤切，轩然争臣表。朝野凛生气，树鲜安巢鸟。\n名孤众毁集，窜薄忧心悄。一投海滨郡，遂守荒江眇。\n辽辽岭南国，借尔揭文旐。中天行日月，戛戛孤鹓矫。\n君虽关仕产，迹自闽中肇。叶从考亭入，统为横渠绍。\n伊余放旷人，渔潜侣荷蓧。亡羊以多岐，望洋徒浩溔。\n暌离历十暑，邂逅植春杪。日谈恨易夕，夜坐忽及晓。\n苑花虽寂寂，风絮尚袅袅。回首通州别，屈指日不少。\n今看两白发，谁忍置清醥。君行秉大轴，吾歌入幽渺。\n林岑有夙愉，烟萝阒袅袅。诚无王良顾，空山没騕袅。"
        },
        {
            "标题": "集古句凡五首 其三 功德寺",
            "作者": "李梦阳",
            "内容": "忆昔霓旌下南苑，江亭晚色净年芳。重门深锁无人到，僧在翠微开竹房。"
        },
        {
            "标题": "功德寺",
            "作者": "李梦阳",
            "内容": "宣宗昔行幸，游戏玉泉傍。立宇表巀嵲，开池荷芰香。\n波楼递蹙沓，风松奏笙簧。百灵具来朝，落日锦帆张。\n万乘雷霆动，千岩灭流光。绮绣错展转，翠旗沓低昂。\n法眷撞钟鼓，宫女拭御妆。笙镛沸两序，星斗宿岩廊。\n至尊奉太后，国事付三杨。六军各宴眠，百官守旧章。\n巡非瑶水远，迹岂玉台荒。呜呼百年来，回首一慨伤。\n凤腾赤霄暮，龙归竟茫茫。山风撼网户，紫殿生夜霜。\n退朝值休沐，我行暂翱翔。娟娟登岸林，惨惨度石梁。\n废道哀湍写，松柏间成行。启钥肃览历，过位增悲凉。\n积久洒扫缺，乳鸽鸣膳堂。旧时琉璃井，倒树如人长。\n神巳佐上帝，教犹托空王。铃磬飒鸣戛，晨昏礼相将。\n盘游非圣理，操纵在先皇。至今朝廷上，不改旧纪纲。"
        },
        {
            "标题": "恭陪郊祀纪成",
            "作者": "李梦阳",
            "内容": "御气三更合，君王在閟宫。燎烟凝碧落，墀月起微风。\n上帝居歆夕，文王陟降中。诸坛严从幕，元祀报成功。\n侑食圭璋洁，登歌玉磬同。神旋仍醉饱，万舞向春空。"
        },
        {
            "标题": "吹台春日古怀",
            "作者": "李梦阳",
            "内容": "废苑迢迢入草莱，百年怀古一登台。天留李杜诗篇在，地历金元战阵来。\n流水浸城隋柳尽，行宫为寺汴花开。白头吟望黄鹂暮，瓠子歌残无限哀。"
        },
        {
            "标题": "赋得古别离送龙湫子",
            "作者": "李梦阳",
            "内容": "盈盈杨白花，汎汎绿波水。化为浮萍草，乃与人相侣。\n飘泊无根蒂，随风任流止。今日欢聚客，明日倏千里。\n千里异乡县，有时复相见。心情岂固殊，所嗟形色变。\n一见复一别，少壮头尽雪。老大未足伤，愿言崇今芳。"
        },
        {
            "标题": "秋怀八首 其八",
            "作者": "李梦阳",
            "内容": "昆崙北极转天河，独马年时向此过。渥洼西望迷龙种，突厥南侵牧橐驼。\n黄花古驿风沙起，白雷阴山金鼓多。况是固原新战斗，居人指点说干戈。"
        },
        {
            "标题": "观灯行",
            "作者": "李梦阳",
            "内容": "宋家累叶全盛帝，宽大实皆称令主。百姓牛马遍阡陌，太仓米粟忧红腐。\n宣和以来遂多事，呜呼烂费如沙土。海石江花涌国门，离宫别殿谁能数。\n群臣谀佞秪自讦，天下骚然始怨苦。正月十四十五间，有敕大驾观鳌山。\n万金为一灯，万灯为一山。用尽工匠力，不破君王颜。\n此时上御宣德门，乐动帘开见至尊。奔星忽经于御榻，明月初上堆金盆。\n倾城呼噪声动地，可怜今夜鳌山戏。窈冥幻巧百怪聚，金蛾翠管堪垂泪。\n借问幸臣谁，云是李师师。外有蔡京与蔡攸，夹楼锦幄罗公侯，丞相之幄当前头。\n奚儿腰带控紫骝，如花少女擎綵毬。但闻楼上唤楼下，黄帕笼盘赐玉羞。\n月高鸣鞭至尊起，幄中环佩如流水。争道齐驱辇路窄，寺桥窈窕尘埃白。\n火树龙灯又一时，千光万焰天为赤。常言宴安成祸基，从来乐极还生悲。\n君看二帝蒙尘日，数月东京荒蒺藜。"
        },
        {
            "标题": "冬日过故王坟二首 其二",
            "作者": "李梦阳",
            "内容": "二冢累累接，聊城复定安。情哀宫独盛，世异柏同残。\n久雨石门塌，新霜帷殿寒。西陵时节望，谁见绮罗叹。"
        },
        {
            "标题": "冬日过故王坟二首 其一",
            "作者": "李梦阳",
            "内容": "寂寞何王殿，遗坟此径孤。玉阶番雪草，野日自金铺。\n庑暝牛羊聚，林风鸟雀呼。白头香火者，犹护赤龙符。"
        },
        {
            "标题": "冬夜观射三十四韵",
            "作者": "李梦阳",
            "内容": "云骥桥边路，繁台寺畔亭。登临壮古昔，时序叹流冥。\n乍见芳草歇，那堪霜霰零。冬残柏自秀，春逼柳先青。\n叨有衣冠会，能教酒盏停。狂将宾作主，兴与醉为醒。\n讲武仍存记，威弧合准经。鹄违遵取觯，貆获放悬庭。\n矢劲风推疾，弦开月避形。奔狸失故窟，矫鹤坠生翎。\n叠发无单中，虚归必染腥。叔才羞纵送，蒲弋愧娉婷。\n末德矜先捷，高贤哂一丁。虽非尚力艺，亦异养心灵。\n改服游荒寺，携壶扣寂扃。雪光摇冻薄，冷鸟下昏汀。\n宿鸽争嵓坎，鸣钟出石棂。衣因乐乃发，虑以道为宁。\n忆昔游梁始，伊余实孺龄。探镮游汴馆，怀橘向王廷。\n十五飞觚翰，冠年志典刑。弯弓猎草泽，走马向林坰。\n颇类沙头雁，还惭水上萍。谬随朝日月，过举犯雷霆。\n摈斥伤垂鹄，栖迟学聚萤。无论颜灼灼，巳是发星星。\n岩眺残双屩，川游寄一舲。烟霜日惨惨，河汉夜泠泠。\n感旧聊今咏，劳歌启后听。世情真箭括，吾意竟云軿。\n嗜武非良节，摛文岂至馨。缅思羡门子，永慕令威丁。\n海帝金银阙，江妃碧玉瓶。终当别兹土，长啸入沧溟。"
        },
        {
            "标题": "阪田行",
            "作者": "李梦阳",
            "内容": "阪田瓞离离，子母长寒饥。昨闻接京军，征夫曷时归。\n特生阪田树，下有往与来。黻裳四牡虽荣，不如与妾共餔糜。\n网鱼不施网，孰能制鱼死。征夫归来归来，不见灵宝公、安陆子。"
        },
        {
            "标题": "观雪省中",
            "作者": "李梦阳",
            "内容": "省叶辞寒尽，庭花向暮飘。黄云变玄朔，万里入层霄。\n洒地纷纷密，凌虚脉脉遥。北风聊可咏，携手不堪谣。"
        },
        {
            "标题": "归沐",
            "作者": "李梦阳",
            "内容": "归沐谢人事，翛然悲俗情。阴阳争岁色，江海蓄春声。\n自委青云懒，那教白发生。君看少年者，骝马尽飞缨。"
        },
        {
            "标题": "龟峰寺",
            "作者": "李梦阳",
            "内容": "弋阳县南山下寺，三十二峰罗列奇。最爱紫烟生石鼎，绝怜青嶂削灵芝。\n哨崖哀壑还人世，古往今来自鬓丝。巳遣野场维玉骑，合留岩月照金卮。"
        },
        {
            "标题": "狂风三首 其一",
            "作者": "李梦阳",
            "内容": "狂风吹柳袅袅长，杏花落地如白霜。后来好花开细细，昨朝风恶更难当。"
        },
        {
            "标题": "狂风三首 其二",
            "作者": "李梦阳",
            "内容": "来禽青李不须猜，一日一夜桃花开。朝来春风休更恶，枝头绿叶暗相催。"
        },
        {
            "标题": "归宗寺王右军故居",
            "作者": "李梦阳",
            "内容": "夕日照何寺，夏雷喧此峰。惆怅昔人去，空馀山涧松。"
        },
        {
            "标题": "癸未中秋不月",
            "作者": "李梦阳",
            "内容": "碧桂行青凤，婵娟集玉楼。世人宁解睹，天意漫阴秋。\n云逼初光布，星随满夜收。开晴即是月，但遣一尊留。"
        },
        {
            "标题": "新秋宣威后堂会张鲍二帅晚过东圃作",
            "作者": "李梦阳",
            "内容": "戟府临秋气自威，林亭过雨日能辉。但邀文士挥彤管，不愿将军试铁衣。\n云湿白花篱槿重，风摇朱果石榴稀。弯弓欲看双禽堕，海阔天晴雁不飞。"
        },
        {
            "标题": "僧园秋集同田生二首 其二",
            "作者": "李梦阳",
            "内容": "自笑红颜日，僧今白首看。秋风修竹过，台殿碧梧残。\n钟磬昏仍起，壶觞醉不乾。塔层思尽上，恐逼斗牛寒。"
        },
        {
            "标题": "过李氏荷亭会何子",
            "作者": "李梦阳",
            "内容": "三伏寻花到习池，幽怀真与故人期。出波菡萏晴相并，度槛流萤晚故迟。\n他日宴游能此地，向来开落果由谁。亦知尘世难逢醉，且把芳筒当酒卮。"
        },
        {
            "标题": "章氏芳园饯朱应登",
            "作者": "李梦阳",
            "内容": "细雨林塘花可怜，况有美酒斗十千。见日玄蝉元嘒嘒，含风绿筱自娟娟。\n朝廷岂料更新主，尘世难逢感昔年。纵倒芳尊不成醉，别怀忧绪两凄然。"
        },
        {
            "标题": "江上逢郑南溟",
            "作者": "李梦阳",
            "内容": "杨子湾头红蓼秋，水边楼阁树边舟。一日长风破万里，为君三醉过瓜州。"
        },
        {
            "标题": "晚过孟氏雷雨遽至会王子亦来二首 其二",
            "作者": "李梦阳",
            "内容": "霁月出还没，骄雷东复西。千门萤火动，六月候虫啼。\n共是天涯客，能忘雨后题。吾诗催仗汝，好放片云低。"
        },
        {
            "标题": "晚过孟氏雷雨遽至会王子亦来二首 其一",
            "作者": "李梦阳",
            "内容": "王褒真畏友，孟浩复多才。下马云徐暮，开尊雨骤来。\n疾雷当户落，惊电触檐回。坐待明星出，无疑晓漏催。"
        },
        {
            "标题": "集古句凡五首 其一 景帝陵",
            "作者": "李梦阳",
            "内容": "北极朝廷终不改，崩年亦在永安宫。云车一去无消息，古木回岩楼阁风。"
        },
        {
            "标题": "送张六还京口",
            "作者": "李梦阳",
            "内容": "云黄风色歇，送子逾修畛。野风吹江树，波水清且紧。\n归舟本自骛，兄值顺流稳。金山会当聚，别暂情可忍。"
        },
        {
            "标题": "九子浴九首 刘户部远夫",
            "作者": "李梦阳",
            "内容": "远夫振英驾，乃自仪封里。孟复既鹰奋，秉衡亦飙起。\n献贼拟扬雄，弹铗笑冯子。时异各暌隔，蓬转自兹始。"
        },
        {
            "标题": "邯郸才人嫁为厮养卒妇",
            "作者": "李梦阳",
            "内容": "妾本寒家女，误入崇台宫。粉黛三千人，花颜笑春红。\n君王重歌舞，幼小不曾通。一朝意相迕，弃掷如秋蓬。\n昔为高唐云，今为马牛风。夜前邯郸道，不识邯郸中。\n金殿秋月满，歌吹行烟空。白日耀千春，何时烛微躬。"
        },
        {
            "标题": "开先寺五首 其五",
            "作者": "李梦阳",
            "内容": "飞瀑涌寒峡，流云静幽壑。夕日倒峰影，杯中双剑落。"
        },
        {
            "标题": "九子浴九首 孟行人望之",
            "作者": "李梦阳",
            "内容": "孟生瑚琏器，英迈徵古篇。登泰夙所期，望洋岂徒然。\n钦趋瞠颜后，抗志耻卢先。吾方把任钓，倘借襄阳蝙。"
        },
        {
            "标题": "春日丘翁同游三山之陂返酌天王寺二首 其二",
            "作者": "李梦阳",
            "内容": "一树秾花白雪繁，纷纷落地竟何言。眼底风光不须恨，相期且醉给孤园。"
        },
        {
            "标题": "春日丘翁同游三山之陂返酌天王寺二首 其一",
            "作者": "李梦阳",
            "内容": "崔嵬艮岳他年笑，寂寞三山后代思。湖色春光净满眼，古城风暮几人悲。"
        },
        {
            "标题": "仪宾柳子以合欢芍药见赠予自不识此花而柳云种莳数年惟今岁双朵时柳病方愈",
            "作者": "李梦阳",
            "内容": "宾卿赠药惊奇异，共蒂分葩号合欢。入手自摩双萼叹，逢人恐当一花看。\n并头虚漫誇莲蕊，单瓣还应压牡丹。汝抱绵疴今幸愈，和中天遣助平安。"
        },
        {
            "标题": "较射毕青云峰示诸生",
            "作者": "李梦阳",
            "内容": "射毕孤峰聊独上，绕峰冬树发孤云。天开远岫迟迟见，木落寒江细细分。\n礼乐衣冠先此地，纲常簪组愧斯文。亨衢接武寻常事，孝子忠臣百世芬。"
        },
        {
            "标题": "留别李田二秀才",
            "作者": "李梦阳",
            "内容": "五年梁苑栖迟稳，千里南州忽此行。海内尚还忧盗贼，老夫何用拜簪缨。\n音书陆续冯谁寄，盏酒流连见我情。惆怅暮天云不尽，秋风相忆豫章城。"
        },
        {
            "标题": "甄氏女诗",
            "作者": "李梦阳",
            "内容": "种树高堂下，枝叶何留留。辞家奉君子，置我青云栖。\n一朝意乖别，弃妾忽如遒。昔为同沟水，今向东西流。\n独守结心脾，夕暮不垂帷。明月鉴玉除，清风一何悲。\n曳絇立中庭，仰见明河湄。明河光不回，念妾当何依。\n沉思仰天叹，泪下如断縻。"
        },
        {
            "标题": "与骆子游三山陂三首 其三",
            "作者": "李梦阳",
            "内容": "日扇逢林却，风旗改路回。悲凉元此岳，攀陟复何台。\n云破远峰出，天秋孤雁来。明朝异南北，归骑莫教催。"
        },
        {
            "标题": "与骆子游三山陂三首 其一",
            "作者": "李梦阳",
            "内容": "库部平生友，湖山百代心。追思宫阙地，芜没水云深。\n连马穿芦入，群鸥坐石吟。谁能堪落日，莽莽古城阴。"
        },
        {
            "标题": "与骆子游三山陂三首 其二",
            "作者": "李梦阳",
            "内容": "岳壑胸应满，乾坤眼独真。扬鞭指河洛，立马说周秦。\n古墓笙歌地，前朝战伐尘。秋风飒飒起，白草正愁人。"
        },
        {
            "标题": "河上公",
            "作者": "李梦阳",
            "内容": "昔有河上公，结庐蓬蒿下。万乘时一顾，旌旗蔽原野。\n手挥玉如意，颜貌何潇洒。曳裾授道经，谈天妙无穷。\n清光耀白日，四海高其风。言既忽不见，竦身蹑星虹。\n凤凰栖梧桐，鴳雀巢寒蓬。饥鸢嚇腐鼠，笑杀高飞鸿。\n物固有如此，何必较愚蒙。"
        },
        {
            "标题": "河之水歌",
            "作者": "李梦阳",
            "内容": "河水淲淲，舟子摇橹。东方渐明，我不得渡。"
        },
        {
            "标题": "开元寺",
            "作者": "李梦阳",
            "内容": "读书台倚鹤鸣峰，回合千山翠万重。白昼悬泉喧霹雳，清秋双剑削芙蓉。\n撑持古寺还云阁，寂寞前朝自暮钟。瑶草石坛应不死，兴来真欲跨飞龙。"
        },
        {
            "标题": "乙亥元日柬台省何边二使君边病卧久",
            "作者": "李梦阳",
            "内容": "烟和日翠且重楼，汹汹绮罗悲此州。碧草可容漳浦卧，官梅真忆广陵游。\n来鸿去燕催今昔，柏叶薇花阻倡酬。兴发春山能约往，冰开仙楫拟乘流。"
        },
        {
            "标题": "三五七言",
            "作者": "李梦阳",
            "内容": "天秋暮，月如素。金窗隔烟纱，花槛流萤度。良人远戍玉门西，谁念空闺玉箸啼。"
        },
        {
            "标题": "漫兴六首 其六",
            "作者": "李梦阳",
            "内容": "圃口翻翻瓠叶，门前潏潏流湍。凫鹭轻轻不下，鹓鸿冉冉高抟。"
        },
        {
            "标题": "徒涉叹",
            "作者": "李梦阳",
            "内容": "两山欲交水断破，洪川无梁日渐堕。徒涉纷纷江复深，鼍喧龙斗真愁心。\n无言既济平安子，得路回看转不禁。君不见岸风翻翻卷瓠叶，皇天倘赐筑岩楫。"
        },
        {
            "标题": "花鸭",
            "作者": "李梦阳",
            "内容": "花鸭静云衣，娟娟春草依。临池捩颈卧，梦拂楚云飞。"
        },
        {
            "标题": "春日宴昆崙王子园池二首 其二",
            "作者": "李梦阳",
            "内容": "老为春怜酒，閒将客问花。槛杨晴故雪，阶药晚能霞。\n地与歌莺转，人争舞燕斜。但来须共醉，莫使负韶华。"
        },
        {
            "标题": "见云雷垂垂不雨怅然有作",
            "作者": "李梦阳",
            "内容": "大梁城东云出雷，捩风拖雨故徘徊。黄鹂坐树深无语，紫燕衔泥阻未回。\n即恐孝娥为早冢，不闻神女傍阳台。火云西日垂垂暮，屋隙愁看返照来。"
        },
        {
            "标题": "林良画两角鹰歌",
            "作者": "李梦阳",
            "内容": "百馀年来画禽鸟，后有吕纪前边昭。二子工似不工意，吮笔决眦分毫毛。\n林良写鸟秪用墨，开缣半扫风云黑。水禽陆禽各臻妙，挂出满堂皆动色。\n空山古林江怒涛，两鹰突出霜崖高。整骨刷羽意势动，四壁六月生秋䬞。\n一鹰下视睛不转，已知两眼无秋毫。一鹰掉颈复欲下，渐觉飒飒开风毛。\n匹绢虽惨澹，杀气不可灭。戴角森森爪拳铁，迥如愁胡眦欲裂。\n朔云吹沙秋草黄，安得臂尔骑四驖。草间妖鸟尽击死，万里晴空洒毛血。\n我闻宋徽宗亦善貌此鹰，后来失天子，饿死五国城。\n乃知图写小人艺，工意工似皆虚名。狡猎驰骋亦未事，外作禽荒古有经。\n今皇恭默罢游燕，讲经日御文华殿。南海西湖驰道荒，猎师虞长俱贫贱。\n吕纪白首金炉边，日暮还家无酒钱。从来上智不贵物，淫巧岂敢陈王前。\n良乎良乎宁使尔画不直钱，无令后世好画兼好畋。"
        },
        {
            "标题": "怀玉山歌二首 其二",
            "作者": "李梦阳",
            "内容": "君不见怀玉山，山七盘，盘盘上无极。阴霾白日崖洞黑，隆冬雨路谁来得。\n稻田月池山上头，半天有地今我游。石坛剥落古佛弃，木落俯见东岩湫。\n湫中巨鱼长如人，红眼射日翻金鳞。天台桃源在何许，采药避秦此处吾告汝。"
        },
        {
            "标题": "至怀玉山会起书院",
            "作者": "李梦阳",
            "内容": "冒险登云峰，云涌风不卷。凄凄松霰响，濡濡竹露泫。\n沾涂意巳困，睹构色颇展。故堂改颓制，新筑负幽巘。\n代材但旁谷，砻石况非远。清渠激修溜，巅亩旷以衍。\n偶至若期遇，天定固良鲜。仰止古有训，静成力可挽。\n秪虞游业子，捷径为世莞。"
        },
        {
            "标题": "春日豫章杂诗十首 其十",
            "作者": "李梦阳",
            "内容": "苦吟实是被花恼，今日携壶何处倾。凤凰洲前好杨柳，美日鸣舷遮莫行。"
        },
        {
            "标题": "怀玉山歌二首 其一",
            "作者": "李梦阳",
            "内容": "怀玉之山玉为峰，四面尽削金芙蓉。东风破碎瀑布落，有潭十八龙为宅。\n山头草堂开者谁，斩木通道余心悲。白猿啸雨岩竹裂，石路上天风树吹。\n我闻龙乃变化物，群然卧此龙何为。胡不滂沱惠下土，一洗四海无旌旗。"
        },
        {
            "标题": "赴怀玉山作",
            "作者": "李梦阳",
            "内容": "始临清溪寺，不谓兹路艰。崎岖踰南岭，转见山郁盘。\n重阴起北谷，冻雨响前峦。志定迈孰禦，勇往竟孤攀。\n挽葛接悬狖，架木凌飞湍。律律岩壑变，飒飒岚风寒。\n隔港望绝岫，嵉嵉巳云端。"
        },
        {
            "标题": "初度怀玉山有感",
            "作者": "李梦阳",
            "内容": "年今四十身千里，生日登临寓此中。忧国未收南望泪，思家犹阻北来鸿。\n寒冬白雾峰峦隐，车马深山道路通。学海久伤青鬓改，振衣真愧玉岩风。"
        },
        {
            "标题": "秋怀八首 其一",
            "作者": "李梦阳",
            "内容": "龙池放舶他年事，坐对南山忆往时。紫阁峰如欺太白，昆吾山自绕皇陂。\n双洲菡萏秋堪落，乱水兼葭晚更悲。谷口子真今得否，攀云骑马任吾之。"
        },
        {
            "标题": "送人还关中",
            "作者": "李梦阳",
            "内容": "见君驱去马，忽起望乡思。华岳寒逾峻，泾河绕自迟。\n躬耕为谷口，把钓忆皇陂。何日一尊酒，南山对不移。"
        },
        {
            "标题": "送乐清少府二首 其二 赠黄州牧",
            "作者": "李梦阳",
            "内容": "黄州江比使君清，赤壁山留万古名。黄州小儿骑竹马，来时相送去时迎。"
        },
        {
            "标题": "黄州二首 其二",
            "作者": "李梦阳",
            "内容": "日落清江远，光摇赤壁山。无人说吴魏，来往钓丹闲。"
        },
        {
            "标题": "去妇词",
            "作者": "李梦阳",
            "内容": "孔雀南飞雁北翔，含颦揽涕下君堂。绣幕空留其菡萏，罗袪尚带双鸳鸯。\n菡萏鸳鸯谁不羡，人生一别何由见。只解黄金顷刻成，那知碧海须臾变。\n贱妾甘为覆地水，郎君忍作离弦箭。忆昔嫁来花满天，贱妾郎君俱少年。\n瑶台筑就犹嫌恶，金屋妆成不论钱。重楼复道天中起，结绮临春照春水。\n宛转流苏夜月前，妻迷宝瑟烟花里。夜月烟花不相待，安得朱颜常不改。\n若使相逢无别离，肯放驰波到东海。薄命难交娣姒知，衰年恨少姑嫜在。\n长安大道接燕川，邻里携壶旧路边。妾悲妾怨凭谁省，君舞君歌空自怜。\n郎君岂是会稽守，贱妾宁同会稽妇。郎乎幸爱千金躯，但愿新人故不如。"
        },
        {
            "标题": "塞上杂诗二首 其一",
            "作者": "李梦阳",
            "内容": "边烽日夜至，飞符来会兵。羊牛入高砦，鸡犬皆震惊。\n壮士按剑起，鞍马若流星。鎗急万人靡，笑上受降城。\n生系五单于，归来献天庭。"
        },
        {
            "标题": "送李生京试歌",
            "作者": "李梦阳",
            "内容": "黄龙玉帝宅，紫极绕逶迤。迩行霜雪尽，恰值春风时。\n天起桃花浪，烟摇御柳丝。要知走马地，非是冶游儿。"
        },
        {
            "标题": "鸡鸣歌",
            "作者": "李梦阳",
            "内容": "东方白兮，鸡鸣胶胶。鼓予棹兮，沙之坳。明星上船桅，北斗入地离离。\n芦中人，逝而逝而。"
        },
        {
            "标题": "秋日访王生山中因与携酒蹑峤探蛮王洞觏古刻遂逾岭造岘石而饮二十二韵",
            "作者": "李梦阳",
            "内容": "旧见今相聚，新秋尔一过。我寻庞氏鹿，本美右军鹅。\n草木疏孤岘，霜风落汉波。纡徐习池转，巉峭寺林多。\n道器沉冥蕴，天倪吐吸和。违群甘众吻，守一赖神诃。\n贫拟悬鹑宪，廉持训蚓轲。甲"
        },
        {
            "标题": "题张路松鹤障子赠豫斋翁",
            "作者": "李梦阳",
            "内容": "张路画松气英杰，老根崭岩干屈铁。风毛瑟飒似欲动，高堂六月生霜雪。\n树根倚坐者谁翁，面颜恰如十五童。玄笔涂抹遽成鹤，昂藏意欲凌云空。\n问翁自言不记岁，曾与太古鸿濛戏。食桃落核昆崙坳，桃长今与昆崙高。\n桃也开花复结实，东方小儿窃其七。此论荒唐旧所闻，画笔画出真如神。\n愿将仙品投仙侣，常作乾坤不老人。"
        },
        {
            "标题": "获麂",
            "作者": "李梦阳",
            "内容": "小麂何山得，出山今几时。笑尔深藏晚，无言猎者知。"
        },
        {
            "标题": "纪变二首 其一",
            "作者": "李梦阳",
            "内容": "元年建申月，慧出扫寒芒。势掩旁星布，光于中夜长。\n连斥竟大老，密奏合文昌。台以司空坼，星知上将亡。\n流通人事迩，仁爱帝心藏。忽忆临崩诏，看天泪数行。"
        },
        {
            "标题": "纪变二首 其二",
            "作者": "李梦阳",
            "内容": "太白今宵见，光芒何太明。经天复昼见，国茌且胡兵。\n度影休衔阙，低空幸隐城。天高听亦下，人胜运须更。\n避殿惟皇切，推轮遣将诚。羯奴行就缚，飞慰谅闇情。"
        },
        {
            "标题": "中秋喜客携酒见访二首 其二",
            "作者": "李梦阳",
            "内容": "云出真谁料，月行应自如。闇然花径里，忽枉故人车。\n落叶近坐满，清光中夜舒。杯来不须却，此意合踌躇。"
        },
        {
            "标题": "中秋喜客携酒见访二首 其一",
            "作者": "李梦阳",
            "内容": "节有吾家会，天能此夜阴。蟾蜍逐月没，桂子落云深。\n同是悲秋客，况怀天柱心。引杯光欲闪，徙倚向东林。"
        },
        {
            "标题": "寄都主事穆",
            "作者": "李梦阳",
            "内容": "江草唤愁生，思君黄鸟鸣。遥心将夜月，同满阖闾城。"
        },
        {
            "标题": "悯灾歌",
            "作者": "李梦阳",
            "内容": "火之发兮，城南暮。飞城入兮，势冲砻急。风逆不反，我心怛兮怫兮。\n汨兮安得术，噀尔灭兮。"
        },
        {
            "标题": "寄题孤氏苕溪草堂孙是时始有婚事",
            "作者": "李梦阳",
            "内容": "苕溪之傍何者丘，几时自卜林塘幽。巳闻宽田足放鹤，曾否馀钱兼买舟。\n狎人鸂鶒元成偶，近槛芙蓉故并头。尘世要留风格在，东南聊作醉乡游。"
        },
        {
            "标题": "寄徐子",
            "作者": "李梦阳",
            "内容": "徐子南游涉洞庭，楚江风浪眼冥冥。朅来振玉朝天子，忽漫传书与客星。\n访戴难移剡溪棹，问奇曾过子云亭。烟沙水国催春发，杨柳愁边却尽青。"
        },
        {
            "标题": "寄徐子二首 其一",
            "作者": "李梦阳",
            "内容": "紫阁朝回夜，金尊月映空。秪应徐进士，遥忆李郎中。"
        },
        {
            "标题": "追旧寄徐子",
            "作者": "李梦阳",
            "内容": "忆昔逢君雪满途，遥怜为客向江湖。看碑定忆羊开府，作赋先投楚大夫。\n日黑鱼龙豗梦泽，草青麋鹿上姑苏。空回玉轸思流水，不得骅骝见过都。"
        },
        {
            "标题": "寄徐子二首 其二",
            "作者": "李梦阳",
            "内容": "东省堂前树，南阳宅里花。春风如往日，夜月向谁家。"
        },
        {
            "标题": "酬寄徐子秋日登镜光阁见忆",
            "作者": "李梦阳",
            "内容": "岁晚湖间阁，秋临共尔曹。路疑银汉上，身近紫宸高。\n霜色诸天镜，窗风四海涛。别离谁复此，槛望独挥毫。"
        },
        {
            "标题": "得家书寄兄歌",
            "作者": "李梦阳",
            "内容": "三年路遥消息阻，缄书实冻兄心苦。鸿雁无愁奋翅难，鹡鸰且暂游寒渚。\n时望东湖西日微，雪冬庐岳北思归。独虞四海干戈满，生别悲伤见面稀。"
        },
        {
            "标题": "岁暮夜怀寄友二首 其一",
            "作者": "李梦阳",
            "内容": "梁客梁甫吟，北风号沙林。连山激湍波，海气结愁阴。\n虽持一杯酒，而有万古心。越鸟不巢燕，代马不恋越。\n天明太行雪，霜冻洛门月。飒飒湘流深，冥冥苍梧隔。\n逝矣徒离忧，芳兰为谁结。"
        },
        {
            "标题": "岁暮夜怀寄友二首 其二",
            "作者": "李梦阳",
            "内容": "岁穷长年悲，越吟游子思。寒风起枯杨，夕坐知天霜。\n落星动海白，飞沙吹云黄。萧萧孤蓬转，万里何超缅。\n沉吟卷道帙，恻怆泪如霰。入河讨沉沦，蹈海事游衍。\n传书寄麻姑，与尔期相见。"
        },
        {
            "标题": "晋州留别州守及束鹿令用李白崔秋浦韵",
            "作者": "李梦阳",
            "内容": "荒原送行客，白杨起西风。双凫下云汉，五马系秋桐。\n连城滹水上，驰誉燕代中。登高望云海，离思浩无穷。"
        },
        {
            "标题": "白毛行甲申元日作",
            "作者": "李梦阳",
            "内容": "元日地动生白毛，发春当暖风萧骚。天时尚然有错迕，老夫何怪儿童曹。\n君不见猛虎失势，人寝其皮，惜也岂复能咆哮。我歌白毛，比之董逃。"
        },
        {
            "标题": "甲申元日试笔柬友",
            "作者": "李梦阳",
            "内容": "人生五十惊衰丑，五十从今又数三。老漫更何防市虎，少狂曾亦滥朝骖。\n鹓鸾旧侣俱鸣佩，鹿豕深山自结庵。短发不须忧重白，吾居元傍菊花潭。"
        },
        {
            "标题": "京口杨相国园赠五岳山人",
            "作者": "李梦阳",
            "内容": "远客乘秋至，名园水竹分。林寒番易两，池静合偏云。\n卧疴思知己，逢君惬素闻。萧萧绿云里，谁解有论文。"
        },
        {
            "标题": "襄中见雁",
            "作者": "李梦阳",
            "内容": "秋风群雁过，万里顺归毛。摇落巳如此，云霄空自高。\n盈盈拂楚塞，冉冉影湖涛。定出边烽里，哀鸣嗟尔劳。"
        },
        {
            "标题": "新庄漫兴四首 其四",
            "作者": "李梦阳",
            "内容": "未有此庄时，对酒无处饮。今来庄上游，却恨酒杯紧。"
        },
        {
            "标题": "正月见雁",
            "作者": "李梦阳",
            "内容": "忆昨辞京邑，相随南雁归。如何早春日，独见北鸿飞。"
        },
        {
            "标题": "客有笑余霜发者走笔戏之",
            "作者": "李梦阳",
            "内容": "客且尽，手中觞，不须笑我头上霜。客尽觞，且停之，听我高歌霜发词。\n君不见天上鸟，东跳西走不相待。又不见黄河水，万古滔滔向东海。\n我身不是南山松，又不是山上峰。柰何与年少争春风，斗鸡走狗倾春红。\n君不见昔时孔仲尼，辙环憔悴无已时。盗蹠杀人如乱麻，锦衣高寿颜回嗟。\n听我霜发歌，歌短情则多。轩车驷马浑等闲，何似日衔金叵罗。\n金叵罗，青玉案，何以赠客锦绣段，头白头白何须叹。"
        },
        {
            "标题": "夜风堂前冬青架仆折其二干晓雪骤至",
            "作者": "李梦阳",
            "内容": "冬青手植年真久，冷日寒姿颇映堂。追悔木阑晴未补，忍教风干夜俱伤。\n乱阶朱实离离静，仆雪青条茜茜长。翘首高云忆松柏，后凋溪壑转苍苍。"
        },
        {
            "标题": "九日浦江王水亭共泛二首 其一",
            "作者": "李梦阳",
            "内容": "长庐古陂城一偏，楼台波水秋相鲜。紫萸黄菊有今日，翠管银筝须此筵。\n微风改席徐回缆，落日留宾更进船。漫说龙山能落帽，何如李郭共登仙。"
        },
        {
            "标题": "江行杂诗（二首）",
            "作者": "李梦阳",
            "内容": "迎送山相似，舟移迷北南。回看皂口日，已照石华潭。"
        },
        {
            "标题": "江行杂诗（二首）",
            "作者": "李梦阳",
            "内容": "日出青蘋湿，江浑路不分。昨宵驱雨至，知是海南云。"
        },
        {
            "标题": "九日浦江王水亭共泛二首 其二",
            "作者": "李梦阳",
            "内容": "君王别馆湖中央，菊日浮游锦缆香。贪把深杯向芦苇，错教横吹惊鸳鸯。\n车徒杂沓四岸合，殿阁洄沿一水长。万古有人还此地，他年吾辈是重阳。"
        },
        {
            "标题": "许君话游感旧四首 其二",
            "作者": "李梦阳",
            "内容": "泉馆旧曾到，跳珠今若何。数年鱼不小，题壁客应多。\n照日输金浪，回风散锦涡。君今树菡萏，勿逼古龙窝。"
        },
        {
            "标题": "许君话游感旧四首 其一",
            "作者": "李梦阳",
            "内容": "几日离泉上，泉香满绣衣。坐谈观水事，想见采菱归。\n石柱新留姓，山藜亦借威。知君薄朱绂，兴在白云飞。"
        },
        {
            "标题": "蕉石亭",
            "作者": "李梦阳",
            "内容": "看石忽有诗，攀蕉书其上。夜来雨打叶，惊闻金石响。"
        },
        {
            "标题": "郊原迟王豸使",
            "作者": "李梦阳",
            "内容": "岂少银鞍马，冲泥许故游。清风微进草，晴日澹生秋。\n扫径童将倦，看笼鹤但收。异时高李会，佳迹至今留。"
        },
        {
            "标题": "结交行赠李沔阳",
            "作者": "李梦阳",
            "内容": "古人结交如种稷，今人当路裁荆棘。世间万事各有极，人生何必相倾仄。\n君不见李沔阳五马昨朝天，天冰地裂冲寒烟。三月不遇见天子，归途困顿心忧煎。\n南行波涛值汹涌，蛟龙失势鼋鼍踊。留滞聊栖梁孝台，醉歌直据侯赢冢。\n却忆当年侯未须，识者尽道骅骝驹。落笔遽掩羽猎作，挺身遂上青云衢。\n百战不侯李广辱，一麾出守延之吁。峡霾光射卞和玉，月明泪迸鲛人珠。\n李沔阳，汝无学云梦吞，亦莫效江南哀。六龙挽车日月轮，万里簸荡风沙开。\n弃君舟楫理衔辔，有人物色腾骧材。"
        },
        {
            "标题": "结客行",
            "作者": "李梦阳",
            "内容": "翩翩紫骝马，灿灿云花袍。结客梁州市，倾心赠宝刀。\n意气凌朱亥，英声盖伯高。见说烟尘起，横行是尔曹。"
        },
        {
            "标题": "解酋行",
            "作者": "李梦阳",
            "内容": "都昌县南乾沙上，射雁者谁三五群。毡帽红裘黄战裙，云是解酋官达军。沙下北风吹舰旗，边军观喜家军悲。朝廷日夜望俘至，雪冻酋船犹住兹。县官逃走驿官啼，要钱勒酒仍要鸡。姚源遗孽尚反覆，尔曹不得夸辽西。"
        },
        {
            "标题": "结交行",
            "作者": "李梦阳",
            "内容": "昔时韩生有艳妻，其君使筑青陵台，南山有鸟不肯来。\n乌鹊虽小禽，不受鸾凤猜。以此筑台成，二人葬寒灰，举国见之悲且哀。\n悲且哀，断人肠，坟上连理树，变为两鸳鸯。扼吭交颈绮翼张，春风蛱蝶花飘扬。\n君不见郦吕结交日，朝为刎颈暮抛掷，如此结交复何益。"
        },
        {
            "标题": "初秋上方寺别郑生",
            "作者": "李梦阳",
            "内容": "胜地亮常尔，佳士难屡并。未穷结驷游，遽复扬帆行。\n古林郁城隅，石门敞幽清。趁风选浓荫，布席觞群英。\n竹凉时自来，残暑骄未平。戒饮今二期，为子杯一倾。\n义投不在故，迹远心自萦。念兹徘徊意，时哉树嘉名。"
        },
        {
            "标题": "落星石",
            "作者": "李梦阳",
            "内容": "千江势欲倒，蠡门支孤屿。辉辉云崖映，汹汹湍濑注。\n霜水落丈馀，石角露龃龉。探奇犯崄涉，停旄挈贤侣。\n搴裳入松寺，倚竹望风渚。崩奔乱帆下，蔽曳波鸟举。\n秋空澹明澄，浮山互吞吐。灵根合道蕴，旷荡豁褊阻。\n贞靡亚砥柱，险可并滟滪。不闻永嘉胜，秪因谢公许。"
        },
        {
            "标题": "九日南陵送橙菊",
            "作者": "李梦阳",
            "内容": "朱门美菊采先芳，玉圃新橙摘早霜。传送满盘真斗色，分看随手各矜香。深怜便合移樽酹，暂贮应须得蟹尝。独醉秋堂卧风物，一年晴雨任重阳。"
        },
        {
            "标题": "九子浴九首 马进士君卿",
            "作者": "李梦阳",
            "内容": "君卿素所昧，密竟宛相向。醉酒似马周，读书薄刘向。\n时人固不识，古志益肮脏。试睹同游子，磈礧尽英行。"
        },
        {
            "标题": "九月晦日西南陂再泛二首 其二",
            "作者": "李梦阳",
            "内容": "水上冬初多白云，沙间烟满白鸥群。经添雨雪湖非减，刈尽蒹葭路转分。\n当岸女墙晴倒出，傍船木叶醉偏闻。回头恐触蛟龙蛰，莫遣鸣笳彻暮曛。"
        },
        {
            "标题": "九月晦日西南陂再泛二首 其一",
            "作者": "李梦阳",
            "内容": "水国穷秋霁更寒，渚宫重宴菊犹残。閒身欲住张融舸，短发羞欹杜甫冠。\n日映楼台天上过，风恬鱼鸟镜中看。缘池莫恋团圞竹，即拟枚乘赋不难。"
        },
        {
            "标题": "僦居避隘般移之日雨乎适至厥时久燥",
            "作者": "李梦阳",
            "内容": "土市子东曹门西，衡门之下聊栖栖。古堂疏豁还高榻，故国行藏有杖藜。\n巳多佳树琴书静，复值炎天雷雨低。幡幡麦秀真堪喜，阮籍途穷未足啼。"
        },
        {
            "标题": "甥嘉谪官过汴僦舍而居以时炎热",
            "作者": "李梦阳",
            "内容": "万里严程此一州，问亲娱舅尔须留。迁人宾客休顷户，僦屋炎蒸幸有楼。\n穿槛笋高犹足采，戏池鱼美更何求。馆甥旧地花仍好，得暇频来看海榴。"
        },
        {
            "标题": "哭亡友范副使渊其族孙进士永銮寄其绝笔诗到",
            "作者": "李梦阳",
            "内容": "忆在先朝侍圣颜，佩声齐散紫宸班。伤心尽省分官地，并马西湖旧看山。\n绝命秖传词烂熳，窜身谁述路间关。江门墓近湘流咽，拱木黄昏鸟雀还。"
        },
        {
            "标题": "牡丹绝句二首 其一",
            "作者": "李梦阳",
            "内容": "自知国色无伦比，放遍群花每后开。独艳不教霜雪妒，先春甘让冻园梅。"
        },
        {
            "标题": "升天行",
            "作者": "李梦阳",
            "内容": "市居苦烦溽，陆暑怀清波。缅思溪壑侧，丹崖卷曾阿。\n仙人挂树下，窈窕攀青萝。我独尘歊内，营营欲如何。"
        },
        {
            "标题": "鸢山访汪氏因赠",
            "作者": "李梦阳",
            "内容": "昨余发弋邑，急霰舞鸣湍。滩高果莫溯，改骑凌层山。\n山层水复曲，岁晏岚风寒。扪萝冒崄艰，踏冰涉洄沿。\n日入达平夷，倏觌君子关。清溪交远圳，高松夹路间。\n遗荣靡所希，时仕义乃诠。未美焚鱼高，颇钦奇字传。\n矧伊连枝芬，慰我同心兰。缪绸促宴斝，曙猿响南峦。"
        },
        {
            "标题": "赠沈氏二首 其二",
            "作者": "李梦阳",
            "内容": "旦日子当发，淹留复今宵。良之美盘餐，为君品鸣箫。\n君子岩下松，霜霣颜不消。众草苟移时，化为艾与萧。\n聆曲复不怿，惓焉伤迢遥。携手步前庭，仰面看招摇。\n巢子潜箕阳，四岳俞唐尧。愿言修九苞，曳佩鸣天朝。"
        },
        {
            "标题": "开先寺五首 其二",
            "作者": "李梦阳",
            "内容": "潭色何所似，黛玉空人心。可道清见底，龙蟠不在深。"
        },
        {
            "标题": "开先寺五首 其一",
            "作者": "李梦阳",
            "内容": "瀑峡生烟暝，山杯坐不归。笼灯过潭水，疑有玉龙飞。"
        },
        {
            "标题": "宿开先寺",
            "作者": "李梦阳",
            "内容": "僧阁暮钟静，夏凉风色幽。月出照瀑布，猿啼西涧流。"
        },
        {
            "标题": "田园雨芜客过三首 其一",
            "作者": "李梦阳",
            "内容": "车马人来地，田园雨后心。颓垣疏柳卧，漏屋野花侵。\n稼穑悲生事，琴樽伴苦吟。自无农圃学，不敢怨商霖。"
        },
        {
            "标题": "田园雨芜客过三首 其三",
            "作者": "李梦阳",
            "内容": "废坞欢能胜，群游百任为。持竿探乳雀，掷石打黄鹂。\n落果呼儿拾，逢花折自随。黄昏休拟驾，郊月巳曾期。"
        },
        {
            "标题": "客散",
            "作者": "李梦阳",
            "内容": "尊倾客自散，而我卧空林。五月凉风至，孤村细雨阴。\n竹萝垂野径，花草澹幽襟。梦醒闻遥唱，依稀楚凤吟。"
        },
        {
            "标题": "田园雨芜客过三首 其二",
            "作者": "李梦阳",
            "内容": "地下经年雨，田乾满目蒿。绕篱荒苦竹，小架剩蒲萄。\n阒寂人还至，壶觞兴并高。草途烟欲暝，犹遣贳村醪。"
        },
        {
            "标题": "空城雀",
            "作者": "李梦阳",
            "内容": "双雀下空城，谷穗黄离离。二雀跳踉鼓翼啄谷穗，其朋千百咸来集，小者啾啾是其儿。\n谁者翁妪，被发曳鞋来打雀。雀薨薨，飞上城，嘈嘈鸣。\n两人恰欲抽身，雀便复集。回头骂雀，辛苦长得禾，汝忍饱之我无粒。\n手中乏利弹，又蔑网罗。天旋日昏，柰尔雀何。"
        },
        {
            "标题": "苦热行",
            "作者": "李梦阳",
            "内容": "蕴隆焚如，二仪为炉。赤曦铄天，尘沙沸途。居奚讳袒，行弗择憩。\n鱼伏于渊，鸟张其喙。何物为炭，谁乎为工。橐之鼓之，金流石镕。\n阆风之颠，瑶沼之阴。飙轮扇凉，冰壑嵚崟。下踏层雪，上攀琪树。\n仙人绿发，逍遥箕踞。俯阚人世，溷热交毒。我欲从之，安得羽翼。"
        },
        {
            "标题": "夏都谏勘邺潞之战惠见忆之作寄荅四首 其一",
            "作者": "李梦阳",
            "内容": "廿年不入紫宸朝，白发犹能伴野樵。敢向骅骝争道路，固知鹏鸮自云霄。\n狂歌见月时呼酒，懒性临风欲弃瓢。寄与昔游青琐客，岭云溪雪记同招。"
        },
        {
            "标题": "寺游别熊子四首 其四",
            "作者": "李梦阳",
            "内容": "独立台上阁，俯兹城下湖。为问黄金鱼，径尺今有无。\n愚者人尽笑，贤之乃谤诬。二者吾适从，不如乘海桴。"
        },
        {
            "标题": "再至洞院",
            "作者": "李梦阳",
            "内容": "昔别秋色苦，今游风涧清。穿石竹犹活，雨过泉自生。\n礼殿古门换，钓台新路平。独来谁每见，云日此峰情。"
        },
        {
            "标题": "东园花树下二首 其一",
            "作者": "李梦阳",
            "内容": "夜来睡美春风颠，朝望大梁花满烟。钱家东园好李树，堪可铺排无酒钱。"
        },
        {
            "标题": "咏李花",
            "作者": "李梦阳",
            "内容": "城东万李树，此树独鲜奇。竟日风开落，无人谁得知。"
        },
        {
            "标题": "立春柬郑生问其愁病",
            "作者": "李梦阳",
            "内容": "天涯春又至，游子近如何。病久诗难减，乡遥梦易多。药苗春尚雪，舟楫海初波。旧业方山下，东风遍绿莎。"
        },
        {
            "标题": "余怀百门山水尚矣颇有移家之志交春气熙忻焉独往述情遣抱四咏遂成示同好数子 其三",
            "作者": "李梦阳",
            "内容": "阅图访名奇，久钦苏门山。危峰罗县牖，积石喷鸣泉。\n情吟激卫女，嘉遁招古贤。出游结梦想，神往理谁诠。\n连岩既郁纡，回渚复绵芊。猿吟曙霏豁，雁泊暝阴还。\n杖策蹑丰茸，解裾濯潺湲。仰视游云翮，俯察戏藻鲜。\n览物慨幽杂，抚化怀宜筌。况逢春华交，更此眺孤烟。\n毕婚非达生，一啸复何言。"
        },
        {
            "标题": "屯田二首 其一",
            "作者": "李梦阳",
            "内容": "叶落归故根，孤云有时还。凶年闾里尽，谁门今幸全。\n全者自何归，皮肤半不完。百租丛其身，欲诉谁见怜。\n吾家十八军，独我犹从战。昨当战交河，左髀贯双箭。\n本不识犁锄，况复千亩租。三诉吏不语，锁颈投囹圄。"
        },
        {
            "标题": "立春前一日雪东黄子",
            "作者": "李梦阳",
            "内容": "春前白雪纷纷至，落地欲消还未消。明日立春应五出，晚来微月尚争飘。\n梅花故傍袁安室，柳色潜回郑綮桥。闻道郢人能妙曲，曲成吾品赤鸾箫。"
        },
        {
            "标题": "立春日雪",
            "作者": "李梦阳",
            "内容": "独有梁园雪，风花赋里寒。婆娑遇春日，醉起倚楼看。\n鸟动纷离树，人来故上阑。相逢亟农事，谁暇问袁安。"
        },
        {
            "标题": "仲春繁台饮饯醉归口占呈陈边二使君",
            "作者": "李梦阳",
            "内容": "昼日起风花欲开，过鸿未尽巢燕来。看山巳严阳翟驾，群饯复聚梁王台。\n苦云离合每不易，便醉颠倒何嫌猜。背阁碧树故袅袅，当筵哢鸟时徘徊。\n不见当年艮岳盛，今日累累青草堆。"
        },
        {
            "标题": "有鹤篇赠翟翁",
            "作者": "李梦阳",
            "内容": "有鹤褊褼海上来，乘风爰止梁王台。洪河怒涛野萧瑟，含情顾影却飞回。\n十洲来往群仙戏，举身下上随云气。君不见夜来东海头，南极一星光照地。"
        },
        {
            "标题": "梁园歌",
            "作者": "李梦阳",
            "内容": "朝发金台门，夕度博浪关。黄河如丝天上来，千里不见淮南山。\n淮南柱树弄婆娑，挂席欲进阻洪波，我今亦作梁园歌。\n梁园昔有信陵君，名与岱华争嵯峨。三千珠履不动色，屠门执辔来相过。\n功成不显涕滂沱，青蝇白璧一何多。我为梁园客，不登梁王台。\n锦帆扬州门，一土何时回。荒烟白草古城没，登台望之令心哀。\n令心哀，歌且谣。迷涂富贵苦不足，宁思白骨生蓬蒿。\n人生三十无少年，积金累玉空煎熬。独立天地间，长啸视今古，城隅落落一堆土。\n千年谁继白与甫，揽泪浮云洒烟莽。洒烟莽，风吹卷波涛，沈吟投箸不暇食，蹴天浊浪何滔滔。\n君不见昔人然诺一相许，黄金斗印如秋毫。"
        },
        {
            "标题": "春曲五首 其一",
            "作者": "李梦阳",
            "内容": "维南有曾城，下瞰梁王台。痽构翳云日，歌钟暮徘徊。\n芳草遍旧畿，山川邈悠哉。"
        },
        {
            "标题": "聊城歌送顾明府",
            "作者": "李梦阳",
            "内容": "聊城累累枕桑野，使君怀古聊城下。龙蛟惨淡七雄斗，当时谁是排纷者。\n海东隐沦难见面，平原不见安平见。巳闻笑却邯郸军，还遣书飞燕将箭。\n平生急难轻列侯，功成岂必千金酬。只今往迹浮云尽，遥瞩沧溟日暮流。"
        },
        {
            "标题": "二月望丘翁林亭二首 其一",
            "作者": "李梦阳",
            "内容": "今日花朝好风日，梁园酒新花更开。走觅南邻立处士，月明骑马醉深回。"
        },
        {
            "标题": "二月望丘翁林亭二首 其二",
            "作者": "李梦阳",
            "内容": "南邻处士闭柴门，竹树春风野径昏。痛饮狂歌人不识，客来惟有酒盈尊。"
        },
        {
            "标题": "酬伊阳殷明府追忆见寄",
            "作者": "李梦阳",
            "内容": "弱龄负奇节，志欲凌海岳。白马金陵来，游戏宛与洛。\n出从七贵饮，醉调五侯谑。妍华不见售，谗巧思爱夺。\n凉风卷团扇，世路随飞藿。谪居宰山邑，颇喜占名郭。\n川岭郁森秀，烟云日喷薄。况当素秋霁，清霜扫天末。\n龙门既疏峻，伊水复澄豁。启牖眺飞泉，据案望岑崿。\n独抚岩中琴，遥枉汴上作。怀贤谅在兹，感旧但如昨。\n徒然伫王凫，未果偕缑鹤。终期谢纷坱，携手向嵩岳。"
        },
        {
            "标题": "海棠烂然要诸君子赏之分韵得壶字二首 其二",
            "作者": "李梦阳",
            "内容": "春深花树烂模糊，花下朋游酒一壶。帽侧故搴轻朵插，席安仍取积英铺。\n日烘扰扰蜂能趁，烟动关关鸟更呼。客散独烧高烛照，老来真自笑狂夫。"
        },
        {
            "标题": "洛阳陌",
            "作者": "李梦阳",
            "内容": "严飙卷枯藿，霜隼厉狄翮。翩翩骝马子，意气一何赫。\n朝驰上东门，暮遍洛阳陌。臂弯两角弓，宝刀雪花白。\n借问此谁子，无乃汉相如。昔挈一束书，今乘驷马车。\n虎士为执鞭，县令皆前驱。倾城莫不叹，观者填路衢。\n举手谢乡人，荣耀但区区。丈夫树名勋，所志在唐虞。\n扬袂径北去，万里谁能拘。"
        },
        {
            "标题": "吕公洞",
            "作者": "李梦阳",
            "内容": "厓根豁一门，怪石相撑拄。谽谺自吞呷，白昼亦风雨。\n阴处汎清泉，积苔荫链乳。往闻茅山胜，风慕华阳主。\n路遐限孤往，倏历十寒暑。经亘骋心目，小憩偕道侣。\n兹洞虽人境，固足托茅宇。惕然忽内咎，我何恋簪组。"
        },
        {
            "标题": "寄题陇州阎氏林亭",
            "作者": "李梦阳",
            "内容": "出处信不易，卜筑岂在远。闻君壮年日，颇此遂仰偃。\n创基倚北阜，开窗面层巘。杂树莽蓊蔚，长流激清浅。\n迹异愿不隔，路阻日遂晚。愉悦各殊趣，幽意不逮显。\n春风翻深谷，袅袅葛叶展。代耕与灌园，垂老付所遣。"
        },
        {
            "标题": "羁旅翁行",
            "作者": "李梦阳",
            "内容": "自焚阙里手植桧，天下斯文忽坠地。锦衣使者日旁午，青衿冑子时流涕。\n霾风翩翩起白旐，五月黄尘暗天际。君不见河上羁旅翁，时乘此老遭拘绁。"
        },
        {
            "标题": "荡子从军行",
            "作者": "李梦阳",
            "内容": "胡兵十万起妖氛，汉骑三千扫阵云。隐隐地中鸣战鼓，迢迢天上出将军。\n边沙远离风尘气，塞草常萎霜露文。荡子辛苦十年行，回首关山万里情。\n才闻突陷贤王阵，又遣分围右校营。纷纷铁骑朝常警，寂寂铜焦夜不鸣。\n沧波积冻连蒲海，雨雪疑寒遍柳城。地分玄徼指青波，关塞寒云本自多。\n严风凛凛将军树，苦雾苍苍太史河。扬麾拔剑先挑战，征旆凌沙犯霜霰。\n楼船一举争沸腾，烽火四连相隐见。戈文耿耿悬落星，马足骎骎拥飞电。\n终当取骏效先鸣，岂暇论功称后殿。征夫行乐践榆溪，倡妇衔怨坐空闺。\n蘼芜旧曲终难赠，芍药新诗岂易题。池前怯对鸳鸯伴，庭际羞看桃李蹊。\n荡子别来年月久，贱妾空闺更难守。凤凰楼上罢吹箫，鹦鹉杯中临劝酒。\n同道书来一雁飞，此时缄怨下鸣机。巳剪鸳禽帖夜被，更薰兰麝染香衣。\n屏风宛转莲花怅，窗月玲珑翡翠帏。个日新妆如复罢，秪应含笑待郎归。"
        },
        {
            "标题": "快阁登眺",
            "作者": "李梦阳",
            "内容": "江上冥冥风浪生，阁中清眺会儒英。野舟冒险只自度，汀鸟避人时一鸣。\n四海登临吾白发，万山回合此孤城。剧谈转切忧时念，日暮浮云况北征。"
        },
        {
            "标题": "怀五岳山人黄勉之",
            "作者": "李梦阳",
            "内容": "吴下元多士，黄生更妙才。心常在五岳，名巳动三台。\n系自汝南出，文从西汉来。各天难见汝，翘首独徘徊。"
        },
        {
            "标题": "漫兴二首 其一",
            "作者": "李梦阳",
            "内容": "城外清江城内湖，水门通贯古名都。鱼跳浪阔终难网，鸟立沙长岂得呼。"
        },
        {
            "标题": "漫兴二首 其一",
            "作者": "李梦阳",
            "内容": "白水苍山万里身，咏花吟鸟百年人。城门此路怜芳草，盏酒他乡不是春。"
        },
        {
            "标题": "漫兴二首 其二",
            "作者": "李梦阳",
            "内容": "杨柳春江对自流，清沙白石伴谁游。弋人莫羡能鸣雁，海叟虚疑不动鸥。"
        },
        {
            "标题": "漫兴二首 其二",
            "作者": "李梦阳",
            "内容": "久雨今晴燕得飞，城中江畔步徐归。烟花晚阁偏冲槛，柳絮晴桥故点衣。"
        },
        {
            "标题": "寿兄图歌",
            "作者": "李梦阳",
            "内容": "猗嗟我凤生三雏，二雏成立少者殂。为巢抱卵两不易，自挺独立身羁孤。\n兄既躬耕浊河岸，弟亦塌翅青云途。儿长女大愿各足，鸡肥酒熟时相呼。\n仲氏吹篪埙者伯，兄今六十我半百。敢言意气激隤俗，要使纷纷睹标格。\n大梁张路固好手，湖州生绢照眼白。当堂掉臂扫丹墨，倏忽老面开生色。\n盘松葳蕤杂花远，云屏石几文茵软。灵芝底出琅玕瓶，蟠桃突磊琉璃椀。\n鹤行昂藏疑欲啄，复缀山麋意逾宛。大公乌纱微俯身，中心爱弟爱复亲。\n次公氅服青罗巾，傍兄袛顺情性真。壶陈爵设即未举，俨如酬劝言辞谆。\n其言伊何怀二人，飘风烈烈吹三秦。衔悽西望道路阻，高丘莽杳狐兔邻。\n又如自叙伤夙昔，衰暮安宁思苦辛。季冬十日兄生日，今日天开皎日出。\n长裾珠履坐上满，剥羜椎牛酒盈室。此时此图挂之壁，观者嗟咨黯如失。\n二公揖逊恰相向，回看乃在画图上。骨法形神各不疑，舆台缉御俱惆怅。\n逶迤拂拭诸欲动，展转顾惜嗟宗匠。瓶中梅菊谁致女，倒映芝挑故相荡。\n韡灼真回绮席春，芳香解溢金罍鬯。兄今健饭犹廉颇，丹砂我炼寻黄婆。\n复闻张生善山水，买绢请扫青嵯峨。嵯峨一扫一千幅，一年一幅南山歌。"
        },
        {
            "标题": "与客问答二首 其一",
            "作者": "李梦阳",
            "内容": "门有万里客，颜面带风霜。左右佩双鞬，意气何杨杨。\n问客何州士，逝将之何方。客亦不顾云，但言开中堂。\n手持一书札，口口称故乡。长跪受书札，草字八九行。\n上言亲戚故，下言别离伤。"
        },
        {
            "标题": "吟思翁",
            "作者": "李梦阳",
            "内容": "吟思翁，翁我思。苍松碧梧世希有，海月红云如见之。\n孤鹤引唳，志在万里。吞舟之鱼，岂游涔水。嗟嗟噫嘻，我思者翁，翁思者何，停云日暮沧溟波。"
        },
        {
            "标题": "赠徐祯卿",
            "作者": "李梦阳",
            "内容": "独处忽不怿，揽衣循东厢。树木何修修，春风起飘扬。\n我友驾在门，告言适江湘。仓皇挈玉壶，追送临河阳。\n顾瞻两飞凫，并戏水中央。翩翩厉羽翮，鸣声一何长。\n柰何游客子，一别永相望。时泽亮有周，天命固其当。\n薄终义所劣，别离庸讵伤。懿彼回路赠，慷慨由此章。"
        },
        {
            "标题": "别徐子祯卿得江字",
            "作者": "李梦阳",
            "内容": "我爱南州徐孺子，明圭美璧世无双。新从北极看南极，便自吴江下楚江。\n日落鹧鸪啼庙口，水清斑竹映船窗。檷衡王粲俱黄土，千载何人复北邦。"
        },
        {
            "标题": "南阳宅访徐祯卿",
            "作者": "李梦阳",
            "内容": "东阁能留第，南人暂亦居。琴书迁卧内，骑马到堂除。残树喧巢鹊，微风走壁鱼。追思秉钧日，冠盖烂盈闾。"
        },
        {
            "标题": "新立金川书院祠练公父子文碑幸成",
            "作者": "李梦阳",
            "内容": "力修书院缘栖主，碑石新成颇慰心。薄劣实惭文太减，特书应不待如今。"
        },
        {
            "标题": "和毛监察秋登明远楼之作",
            "作者": "李梦阳",
            "内容": "院锁帘垂白日幽，为谁乘兴独登楼。地平嵩岳窗中出，天倒黄河槛外流。\n坐对炉烟云并起，醉摇霜笔树还秋。可怜大厦须梁栋，未展那知匠氏忧。"
        },
        {
            "标题": "明远楼春望",
            "作者": "李梦阳",
            "内容": "贡院初开阁，春阴独倚栏。柳边千舰聚，花里万家残。\n风雨江声壮，兵戈地色寒。断肠沙雁北，群起向长安。"
        },
        {
            "标题": "九子浴九首 陶行人良伯",
            "作者": "李梦阳",
            "内容": "陶子三泖英，妙小富篇翰。至响本无声，隐璞畴能辨。\n运甓不云若，漉酒聊自玩。解龟幸心许，倾盖荷清宴。"
        },
        {
            "标题": "鸣雁行",
            "作者": "李梦阳",
            "内容": "鸿鹄高举摩天飞，渴饮沆瀣餐灵芝。翅拂日月云为衣，即有矰缴安能施。\n下游沧海高河汉，我思与尔时相见，羽短毛长何足辩。"
        },
        {
            "标题": "九子浴九首 其五 马给事中敬臣",
            "作者": "李梦阳",
            "内容": "敬臣闺闼彦，处世怕自拘。朝谒金马门，暮向青琐趋。\n朝隐慕方朔，修辞剧相如。太阿不在掌，非君独嗟吁。"
        },
        {
            "标题": "艳歌行",
            "作者": "李梦阳",
            "内容": "杲日出扶桑，照我结绮窗。绮窗不时开，日光但徘徊。"
        },
        {
            "标题": "沐浴子",
            "作者": "李梦阳",
            "内容": "玉盘两鸳鸯，拍拍弄兰汤。振衣馨香发，弹冠有辉光。\n岂念蓬首女，含情怨朝阳。"
        },
        {
            "标题": "涧富岭赴安福二首 其二",
            "作者": "李梦阳",
            "内容": "山行忽百里，步步山情新。萝拥千盘透，花齐万谷春。\n寒暄不异地，忧喜暂随人。默诵垂堂戒，私嗟名利身。"
        },
        {
            "标题": "送鲍光雄南归",
            "作者": "李梦阳",
            "内容": "世事风波远，悠悠素发新。乾坤万里色，江海独归人。\n岸柳牵行舫，汀花照暮春。山中采芳杜，好荐北堂亲。"
        },
        {
            "标题": "雨燕醉歌",
            "作者": "李梦阳",
            "内容": "迅雷击城鸦欲翻，黑云压天白昼昏。展席斜对城南门，长安大雨如倾盆。\n我马巳世锦障泥，主人况具黄金尊。睥睨将将下万瀑，龙蛇翻翻动高壁。\n出门牛马不复辨，炎雾毒蒸静如拭。酒酣为君如意舞，夕雨转急风转怒。\n秪恐溪壑受不得，海倒江翻亦难测。"
        },
        {
            "标题": "春日宴山泉王子之第同左田二子二首 其一",
            "作者": "李梦阳",
            "内容": "入殿笙箫合，开筵锦绣围。苑枝春竞发，台日晚犹辉。\n语燕窥吟管，飞花坐舞衣。二豪同酩酊，与尔月中归。"
        },
        {
            "标题": "城南夏望和王相国",
            "作者": "李梦阳",
            "内容": "散步郊南望，雏鸦款款飞。园林惟草色，时序巳絺衣。\n试粉莲初腻，残香栋乍稀。亦思河朔饮，无柰赏心违。"
        },
        {
            "标题": "春日宴山泉王子之第同左田二子二首 其二",
            "作者": "李梦阳",
            "内容": "巳恨韶华剧，能孤烂熳游。莺啼檐树换，蝶戏槛花流。\n宾客朝开苑，笙歌晚入楼。但看今会者，孰与汉枚邹。"
        },
        {
            "标题": "繁台院阁饯沈子之云南拜怀刘子二首 其二",
            "作者": "李梦阳",
            "内容": "岂料吾刘沈，提刑继入滇。经过此台上，共醉菊花筵。\n日落杯光动，楼空海色连。无论即万里，身世转蓬前。"
        },
        {
            "标题": "谢南陵折赠牡丹十头咸楼子重瓣",
            "作者": "李梦阳",
            "内容": "王花折送出朱门，国色俄临处士村。推积宝增春照耀，传看直至日黄昏。\n先抡上萼围诗卷，巳拚清香费酒樽。见说陈思才八斗，洛阳真谱许同论。"
        },
        {
            "标题": "铅山陆趋宿南岩寺",
            "作者": "李梦阳",
            "内容": "北风越南山木稀，关西宦子常念归。远烟漠漠谷日瞑，前路回回冬烧微。\n村舂水旋疾徐应，滩雁夜惊高下飞。钟鸣骑合岩寺近，松火竹深开石扉。"
        },
        {
            "标题": "南岩寺",
            "作者": "李梦阳",
            "内容": "岩高屯屋巨，谷邃至迹罕。仰之讶天缺，登顿徒云满。\n木零鹘巢露，松冷猿啸缓。一滴聆不厌，五级袅可践。"
        },
        {
            "标题": "夏日繁台院阁赠孙兵部兼怀大复子",
            "作者": "李梦阳",
            "内容": "独马孤城送客回，乱蝉高柳出衔杯。晴天河岳今开阁，战地金元晚上台。\n才自筹边期献纳，义犹倾盖愧徘徊。何休门客如君几，北望天风万里来。"
        },
        {
            "标题": "夏日赴监察许君之宴同张监察",
            "作者": "李梦阳",
            "内容": "霜府池亭夏亦寒，捲帘河岳火云残。筵开冰动琅玕簟，酒伴瓜行白玉盘。\n蓦石寻花时径往，跃鱼投饵晚留欢。孰教逃暑陪骢马，自分清朝老钓竿。"
        },
        {
            "标题": "繁台院阁饯沈子之云南拜怀刘子二首 其一",
            "作者": "李梦阳",
            "内容": "斗酒重阳后，危楼万里前。停云忽蔽地，起鹤故横天。\n斜日留倾盖，疏花影别筵。忍看骢马使，遥向碧鸡边。"
        },
        {
            "标题": "繁台次秦氏韵",
            "作者": "李梦阳",
            "内容": "一秋今到十贤堂，万事伤心叹渺茫。草绿梁台犹殿阁，花残宋苑只宫墙。\n天南星宿元朝斗，崖北灵芝本向阳。未老息栖终傍此，预愁人拟卧龙冈。"
        },
        {
            "标题": "辟雍六章章八句",
            "作者": "李梦阳",
            "内容": "天子至止，于彼群雍。和鸾央央，其来雍雍。象辂金衡，有苍其龙。\n光于庙宫，是依是崇。"
        },
        {
            "标题": "谒平台先生墓",
            "作者": "李梦阳",
            "内容": "岂说嬉游路，今成昔雍门。平生马公帐，四海孔融尊。\n剑舄收残草，山河抱古原。黄昏不忍去，白日下高园。"
        },
        {
            "标题": "鄱阳湖十六韵",
            "作者": "李梦阳",
            "内容": "太祖平陈日，楼船下此湖。波涛留壮色，天地见雄图。\n水上开黄屋，云中下赤乌。士犹询后载，戈巳倒前徒。\n力屈鲸鲵仆，声回雁鹜呼。横江收玉笥，跨海定金符。\n文轨遥通楚，梯航讫至吴。虎贲虽莫敌，龙战岂全辜。\n血染犹丹草，骨沉空白芜。汀洲夜寂寂，霜月鬼呜呜。\n杀气鼋鼍徙，腥风岛屿孤。罾人拾古镞，艇客慨秋菰。\n伟彼高光烈，还将萧邓须。英谋协睿算，勇奋想长驱。\n剑瘗神仍王，舟焚势与徂。康山巍庙在，忠武激顽夫。"
        },
        {
            "标题": "江行杂诗七首 其七",
            "作者": "李梦阳",
            "内容": "落日没前滩，云移鸟欲还。除巾不即卧，恐遇绝奇山。"
        },
        {
            "标题": "白雾树累累作花",
            "作者": "李梦阳",
            "内容": "不作江南客，空登河上台。梦中到孤山，笛里落寒梅。\n今朝走白雾，万枝参差开。紫宫散花女，骑龙下瑶陔。\n恍惚弄珠人，玉尘生罗袜。葳蕤复飒沓，光采半明灭。\n朝阳勿遽晞，留之慰超忽。"
        },
        {
            "标题": "殷明府期嵩少诸山不果",
            "作者": "李梦阳",
            "内容": "旅寓限崩迫，骚屑隘烦务。向来嵩少约，屈指谓旦暮。\n岂惟攀时彦，兼欲展秋步。仆夫戒衣粮，车马亦充数。\n胡然泥行迈，遂此叹乖遌。峨峨云中峰，阻尔独何故。\n伫瞻风峤突，侧耳右泉注。夜来逍遥梦，忽落嵩山树。\n累垂松猿噭，澹沲岩姿露。存巳超彷佛，醒若涉颠遽。\n彼美眇何许，兹端怆难屡。采蕙忌及晚，我疾畏晨露。\n烟萝四时佳，春服易为具。河阳群葩发，振策冀有遇。"
        },
        {
            "标题": "登东城楼晚下楼作赠同游数子二首 其一",
            "作者": "李梦阳",
            "内容": "登高散凉目，隤然日云暮。逃暑良巳恹，恋景复延顾。\n广野起暝色，层闉合昏雾。眷言楼中客，共此城上步。\n蚊虫扑面游，蝙蝠时自度。二仪但莽莽，一气黯回互。\n昼夜本定理，明晦非难悟。日入各言息，钟鸣复驰骛。\n崷崒宋帝阁，突兀信陵墓。往似宿沙禽，来如缀花露。\n徙倚千仞梯，长谣发悲愫。"
        },
        {
            "标题": "登东城楼晚下楼作赠同游数子二首 其二",
            "作者": "李梦阳",
            "内容": "盛阳丽楼台，烂如锦绣错。日入暝烟起，俯视但冥漠。\n即此悟人理，天道固可度。动静启晦明，代谢有今昨。\n凉飙逐夕兴，回声满虚阁。四顾水明灭，宿鸟喧相索。\n哑哑啼城乌，噭噭上云鹤。忉怛感晨暮，徙倚罢觞酌。\n北斗忽复低，西月隐长薄。闪烁海光动，翕沓氛雾廓。\n无恃黑头在，早定沧洲约。"
        },
        {
            "标题": "拟前缓声歌",
            "作者": "李梦阳",
            "内容": "万水东流，鱼西上游。不虞彼有渔子，置我于其钩。\n鱼告渔子，女曷太荼。宽大福厚，不见是图。渔乃伛偻伸钩，我脱身以游。\n渔起挥手谢，天命各有由。此鱼衔明珠，来报当日渔。"
        },
        {
            "标题": "蔷薇洞",
            "作者": "李梦阳",
            "内容": "洞口蔷薇密，石花压云湿。晓采枝上露，不知鹤飞出。"
        },
        {
            "标题": "禽言六首 其四",
            "作者": "李梦阳",
            "内容": "提壶卢，壶卢提，盛酒背母私饷妻。妻可再得，母思罔极。"
        },
        {
            "标题": "正德元年郊祀歌十首 其八",
            "作者": "李梦阳",
            "内容": "汉主登封巨迹空，赭山秦帝洞庭中。何如黍稷大神享，万岁高高大极宫。"
        },
        {
            "标题": "禽言六首 其六",
            "作者": "李梦阳",
            "内容": "不如归去，南山豆熟，北山有黍。"
        },
        {
            "标题": "禽言六首 其五",
            "作者": "李梦阳",
            "内容": "瘦儿瘦儿，汝为上留田，汝为尹伯奇。独行哀叫心内饥，日逐绿树啄虫蚁，汝父汝兄宁得知。"
        },
        {
            "标题": "禽言六首 其三",
            "作者": "李梦阳",
            "内容": "姑恶姑恶，小姑刺龊姑不乐。新妇早煮餔，低声奉小姑。"
        },
        {
            "标题": "禽言六首 其一",
            "作者": "李梦阳",
            "内容": "泥滑滑，车马不得安，何不停车絷马待泥乾。"
        },
        {
            "标题": "禽言六首 其二",
            "作者": "李梦阳",
            "内容": "行不得哥哥。东有木公西王婆，南面设曾北张罗。\n行不得哥哥。"
        },
        {
            "标题": "把酒",
            "作者": "李梦阳",
            "内容": "把酒望天地，邈然无可亲。龙蛇洞庭浦，雪霰洛阳春。\n雾林坐鸣琴，烟径无归人。相思东山月，夜夜悬西秦。"
        },
        {
            "标题": "雪山歌送万子",
            "作者": "李梦阳",
            "内容": "雪山高哉峞乎岌兮吾不知，几千万仞但见云峰之崔巍。\n岩冰陵竞缟壑，荧石皛皬而崒嵂兮，悬猱不得度，飞乌何由回。\n大峰如老翁，冕佩凌紫埃。诸峰似儿孙，罗列芙蓉开。\n江日汹涌地轴动，孤光倒曳生奔雷。岌乎峞哉雪山之高不可以攀陟，斧斤不入松柏如麻。\n霜干翳蔽，云根槎枒。渗膏结苓实，轮囷走龟蛇。君今策驷过其下，车徒滚滚如飞沙。\n何不斸取松下苓，献之堂上翁，上以介寿考，下以召祯祥。\n噫吁戏，雪山之高吾不可得而名，惟有峨眉玉垒万古遥相望。"
        },
        {
            "标题": "寄赠珙县何氏夫妇",
            "作者": "李梦阳",
            "内容": "太峨西来通蜀门，泸江北接武陵源。翁姑寿比江山永，县北芙蓉似子孙。"
        },
        {
            "标题": "赠青石子（二首）",
            "作者": "李梦阳",
            "内容": "季秋凋群木，寒潦滥中轨。笳鼓济方舟，轩车匝河涘。攀德惜遥迈，怅分睇驰晷。采兰徒情结，把菊为谁美。愿子厚衣襦，霜露自兹始。"
        },
        {
            "标题": "赠青石子二首 其一",
            "作者": "李梦阳",
            "内容": "高鸟有违群，离兽多悲音。懿彼婉㜻子，怅焉分此襟。\n朝发南河隅，夕暮乃北岑。玄云既无极，黄波浩且深。\n君其四海翔，无言还旧林。"
        },
        {
            "标题": "逢郏王子",
            "作者": "李梦阳",
            "内容": "相思汝水月，相见帝城春。紫逻云烟迥，青门柳色新。\n岂如题凤侣，疑是好鹅宾。醉即挥鞭别，金龟报主人。"
        },
        {
            "标题": "新买东庄宾友携酒往看十绝句 其七",
            "作者": "李梦阳",
            "内容": "静处亭亭竹万竿，美烟濡露不曾寒。多栽要识前人意，秀色凭渠雪后看。"
        },
        {
            "标题": "新买东庄宾友携酒往看十绝句 其九",
            "作者": "李梦阳",
            "内容": "边村黄子先曾约，百亩十年今卜邻。元是隐沦须共酒，非因花树始同春。"
        },
        {
            "标题": "新买东庄宾友携酒往看十绝句 其六",
            "作者": "李梦阳",
            "内容": "买地兼园巳自饶，来游况是百花朝。细看却怪林间笋，迸槛穿篱只恁骄。"
        },
        {
            "标题": "新买东庄宾友携酒往看十绝句 其十",
            "作者": "李梦阳",
            "内容": "为花底恁朝朝出，风日清和今古稀。传道郑生重载酒，寄言花蕊莫轻飞。"
        },
        {
            "标题": "新买东庄宾友携酒往看十绝句 其一",
            "作者": "李梦阳",
            "内容": "芳园垂老惭为主，门巷开除即是家。不知樱树春能早，便把樱花作杏花。"
        },
        {
            "标题": "新买东庄宾友携酒往看十绝句 其四",
            "作者": "李梦阳",
            "内容": "黄鹂故啭千头柳，白蝶能穿百结花。敢道墙榆浑不用，新巢树树可慈鸦。"
        },
        {
            "标题": "新买东庄宾友携酒往看十绝句 其五",
            "作者": "李梦阳",
            "内容": "今春自买城东园，暇即郊行不惮烦。不应对客誇林竹，日日柴门有驻轩。"
        },
        {
            "标题": "新买东庄宾友携酒往看十绝句 其二",
            "作者": "李梦阳",
            "内容": "园芳细认纷无数，大半朱英间碧林。搴蕊美枝惟恨晚，对花谁记种花心。"
        },
        {
            "标题": "新买东庄宾友携酒往看十绝句 其八",
            "作者": "李梦阳",
            "内容": "鲍子知我远载酒，郑生骑驴犹踏春。灞上孰如彭泽柳，竹林休认草玄人。"
        },
        {
            "标题": "春晴野寺和李大",
            "作者": "李梦阳",
            "内容": "野阔爱春幽，新晴觅寺游。立僧当径望，融雪向门流。\n净色悲诸界，浮生哂一丘。怜君厌嚣俗，行处即沧洲。"
        },
        {
            "标题": "秋风曲",
            "作者": "李梦阳",
            "内容": "袅袅秋风生渌波，菱角鸡头满御河。藻间游鱼不知数，荷上灵龟浑未多。"
        },
        {
            "标题": "秋怀（二首）",
            "作者": "李梦阳",
            "内容": "大同宣府羽书同，莫道居庸设险功。安得昔时白马将，横行早破黑山戎。书生误国空谈里，禄食惊心旅病中。女直外连忧不细，急将兵马备辽东。"
        },
        {
            "标题": "秋怀八首 其五",
            "作者": "李梦阳",
            "内容": "胡奴本意慕华风，将校和戎反剧戎。遂使至尊临便殿，坐忧兵甲不还宫。\n调和幸赖惟三老，阅实今看有数公。闻道健儿多战死，暮云羌笛满云中。"
        },
        {
            "标题": "秋怀八首 其四",
            "作者": "李梦阳",
            "内容": "苑西辽后洗妆楼，槛外芳湖静不流。乱世君臣那在眼，异时松柏自深愁。\n雕阑玉桂留天女，锦石秋花隐御舟。万古中华还此地，我皇亲为扫神州。"
        },
        {
            "标题": "秋怀八首 其二",
            "作者": "李梦阳",
            "内容": "庆阳亦是先王地，城对东山不窋坟。白豹寨头憔皎月，野狐川北尽黄云。\n天清障塞收禾黍，日落溪山散马群。回首可怜鼙鼓急，几时重起郭将军。"
        },
        {
            "标题": "秋怀八首 其七",
            "作者": "李梦阳",
            "内容": "曾为转饷趋榆塞，尚忆悲秋泪满衣。沙白冻霜月皎皎，城孤哀笛雁飞飞。\n运筹前后无功伐，推毂分明有是非。西国壮丁输挽尽，近边烟火至今稀。"
        },
        {
            "标题": "秋怀八首 其三",
            "作者": "李梦阳",
            "内容": "宣宗玉殿空山里，野寺霜黄销碧梧。不见虎贲移大内，尚闻龙舸戏西湖。\n芙蓉断绝秋江冷，环佩凄凉夜月孤。辛苦调"
        },
        {
            "标题": "秋夜叹二首 其一",
            "作者": "李梦阳",
            "内容": "君不见梁上蝠，飞走掠蝇虫。蝇虫四散不受掠，而我胡在缧绁中。\n岂即运命委霜雪，要知腐草生华风。沉吟彻夜不能寐，此时天风雨将至。\n但闻虫声啾啾复唧唧，鸿雁嗷嗷忘南北。"
        },
        {
            "标题": "秋夜叹二首 其二",
            "作者": "李梦阳",
            "内容": "臭虫多足蚊有翅，当我眠时忽而至。愤闷披衣坐叹息，竟夜搔爬无气力。\n寒霖萧萧响荆棘，君不见坎灯无烟四壁暗，野狐跳梁鬼啾唧。"
        },
        {
            "标题": "长歌行赠房氏二首 其一",
            "作者": "李梦阳",
            "内容": "捷步竞先鸣，达人贵沈几。鸿鹄翅摩天，于世常高飞。\n煌煌冠盖朝，疏也乃独归。谁云伤秋子，而为鲈鱼肥。\n彼哉枌榆俦，岂知千仞辉。"
        },
        {
            "标题": "与客问答二首 其二",
            "作者": "李梦阳",
            "内容": "长跪牵客裾，故乡今何如。客起长跪言，故乡不可居。\n坟垄既芜没，宁复识田庐。邻巷鲜故人，族属半丘墟。\n岩岩高山谷，今为官路衢。主人聆客言，涕泗交涟如。\n离乡三十载，少女为人姑。迩者日以亲，远者日以疏。\n狐狸知故穴，牛马知故阹。愿为连理树，托根北山隅。"
        },
        {
            "标题": "画竹行",
            "作者": "李梦阳",
            "内容": "鄢陵王孙称竹溪，手自栽竹堂东西。巳诧白昼雷雨入，遽使六月秋云低。\n王孙拈笔传竹神，不得乃忆能传人。黄筌异世与可灭，本朝颇数东吴真。\n一幅千金掷不惜，有时客来挂之壁。壁上阶前翠相射，风行琳琅戛摩仄，四座慄慄生寒色。\n陂陀沙屿意势远，洞庭木落潇湘晚。白云悠悠去不返，丛篁寂寞双妃怨。\n于乎画形难画心，黄陵鹧鸪啼至今。月不常盈日中昃，人生何必长悲吟。\n堂有佳宾膝有琴，美酒一酌还一斟。竹溪子，斟竹叶，歌竹枝，醉据玉案吹参差。\n左杯酹竹右画师，李乎孔乎吾则谁。更须名手画六逸，并画王孙逸为七。"
        },
        {
            "标题": "二月望留云阁两集",
            "作者": "李梦阳",
            "内容": "今年花朝花烂开，春风细雨临高台。绕阑红湿舞英重，隔窗黄闪流莺回。\n连日霢霂地巳足，薄暮风云天更来。眼看万物歘生色，尔我胡惜黄金杯。"
        },
        {
            "标题": "赠程生东游",
            "作者": "李梦阳",
            "内容": "邹鲁风犹在，芒砀气有无。霸心空大泽，儒行乃长途。\n野艇冰迷雁，村楼冻集乌。无劳怨岁暮，随处是江湖。"
        },
        {
            "标题": "顾子谪全州赠二首 其二",
            "作者": "李梦阳",
            "内容": "苍梧遗舜迹，白云秋气愁。君得人文地，相传是此州。\n山连夜郎密，瘴入桂林收。独有思亲泪，非缘逐客流。"
        },
        {
            "标题": "快阁引",
            "作者": "李梦阳",
            "内容": "四月月圆登快阁，天半晚窗雷雨入。邑中上客携酒至，欧阳罗子咸来集。\n去年为阁初筑台，我时登之雷雨来。神明似有两岁约，晴雾歘值千山开。\n千山回转江中流，徙倚阑干增暮愁。夕日下看衡岳破，波涛左顾匡庐浮。\n苦思昨年生盗贼，大江南接江之北。烽火遥连海岱红，杀云眼见鄱阳黑。\n斯邑汹汹今始安，我今对酒能不宽。诸君稍减般移苦，百姓新回种植欢。\n北风江涌月东来，更说夙昔俱停杯。阴晴仓卒不自料，万事恍惚谁能猜。\n潢池暂殄干戈衅，向隅犹抱疮痍哀。劝君置此勿复道，放歌且与云徘徊。"
        },
        {
            "标题": "经行塞上二首 其一",
            "作者": "李梦阳",
            "内容": "山作垣篱海作池，弯弓百万羽林儿。桑乾化作银河水，北极光芒夜夜垂。"
        },
        {
            "标题": "经行塞上二首 其二",
            "作者": "李梦阳",
            "内容": "天设居庸百二关，祈年更隔万重山。不知谁放呼延入，昨日杨河大战还。"
        },
        {
            "标题": "白洋城",
            "作者": "李梦阳",
            "内容": "京西太行崦，孤垒白洋间。巳巳曾通贼，居庸并立关。\n水合桑乾去，峰连塞上山。圣君敷远德，秋日战旗闲。"
        },
        {
            "标题": "登盘山顶顾望三湖",
            "作者": "李梦阳",
            "内容": "为访三湖寺，春山独自来。千盘不到顶，万壑划争回。\n石罅鸣鸡犬，林风过虎豺。俯观侯赵树，西望白云台。\n峰日明寒雪，溪泉激暗雷。若非武陵口，那得有桃开。"
        },
        {
            "标题": "杂诗三十二首 其三十二",
            "作者": "李梦阳",
            "内容": "窭人困贫贱，忉切常自悲。达者竞先步，所苦名位卑。\n旦荣昏暮零，二者谁复知。二者不可知，懊恼将何为。\n不见旷世子，埋没随蒿藜。"
        },
        {
            "标题": "见素林公以咏怀六章见寄触事叙歌辄成篇什数亦如之末首专赠林公 其五",
            "作者": "李梦阳",
            "内容": "买园近辟三三径，启户遥当六六峰。敢向大河誇乐土，且将名岳寄行踪。\n风林跃马狐狸走，草泽回舟雁鹜冲。昨复颍阳开别业，傍轩新徙具茨松。"
        },
        {
            "标题": "陶行人宅赠",
            "作者": "李梦阳",
            "内容": "大道僧门对，萧然陶舍深。未论五杨柳，真悬一素琴。\n坐向霜烟夕，时闻鸿雁音。城笳流海思，边月起秋阴。\n苦劝蒙腾醉，应怀长别心。但看得云翼，冥冥谁竟寻。"
        },
        {
            "标题": "自太过渡河趋陂沙冈",
            "作者": "李梦阳",
            "内容": "凌春远行迈，游目恣沿越。渐辨林中曙，遽失霞上月。\n触物谁为情，悲叹曷可歇。载登隋疆场，况眺宋城阙。\n阳坡散初柳，阴曲峙寒雪。只此判气候，岂必殊燕粤。\n湝湝浊河驶，畟畟晨风发。扬帆截惊赣，倚棹望穷发。\n凫雁眇难即，汀兰翠堪结。美人既莫期，天路复幽绝。\n陂冈郁参错，岸沙皓明灭。日暮孤云与，何以慰忡惙。"
        },
        {
            "标题": "渔村夕照 其八 山市晴岚",
            "作者": "李梦阳",
            "内容": "峰晴堆夜岚，晨炊翠犹湿。但闻山鸟鸣，不见鸟出入。"
        },
        {
            "标题": "酬姚员外龙兴见寄",
            "作者": "李梦阳",
            "内容": "龙兴龙沙一里馀，江风吹落锦双鱼。君览浙湖须尽海，赤霞飞袂过匡庐。"
        },
        {
            "标题": "上方寺钟楼晚登",
            "作者": "李梦阳",
            "内容": "危阁秋登霁，寒烟晚坐重。长风欲动地，落日故衔峰。\n苇飐腾双鹜，云拖挂一龙。此怀吾不浅，怪尔暮鸣钟。"
        },
        {
            "标题": "上方寺钟楼",
            "作者": "李梦阳",
            "内容": "台上一钟鸣，登台万里平。蒹葭天正远，云气暮还生。\n饥雀喧空泽，黄蒿断古城。不堪临眺屡，况是感秋情。"
        },
        {
            "标题": "早春怀上方寺",
            "作者": "李梦阳",
            "内容": "此寺城中僻，边城野四围。青天直塔上，落日称僧归。\n殿古松风入，台春草雪微。觅碑吾不懒，所虑鸟惊飞。"
        },
        {
            "标题": "游上方寺晚登钟楼",
            "作者": "李梦阳",
            "内容": "东北丛林冠此都，地分清寂聚僧徒。青天宝塔还今古，赤日珠光乍有无。\n草径鹭乾时独立，松林鹤并晚相呼。登楼更见河流急，叹世因悲马负图。"
        },
        {
            "标题": "九日上方寺二首 其二",
            "作者": "李梦阳",
            "内容": "天地疏秋色，楼台敞客歌。远江寒自白，落木晚堪多。\n月为衔杯出，鸿于鸣磬过。霜横不归去，吾意在烟萝。"
        },
        {
            "标题": "送田生读书上方寺三首 其三",
            "作者": "李梦阳",
            "内容": "凉雨满庭户，冷然松桂幽。隔云清磬湿，向夜一灯留。\n萤火辉书幌，乌啼上佛楼。让多今古意，先著宋春秋。"
        },
        {
            "标题": "送田生读书上方寺三首 其一",
            "作者": "李梦阳",
            "内容": "嗜静甘违俗，藏修合就僧。绿移开径竹，寒扫护窗藤。\n殿阁秋阴下，琴书爽气增。不须匡氏壁，常有玉莲灯。"
        },
        {
            "标题": "戊寅早春上方寺",
            "作者": "李梦阳",
            "内容": "地阔城空春自幽，青松黑塔云常浮。入门铃磬忽一发，暇日台池聊共游。\n连钱汨来谁氏骑，白玉竞浴何年鸥。醉笔要知吾漫兴，明朝休用碧纱留。"
        },
        {
            "标题": "送田生读书上方寺三首 其二",
            "作者": "李梦阳",
            "内容": "寺压孤城断，堂开积水围。一僧当茗灶，群鹭狎荷衣。\n被酒时登塔，持书晚坐矶。鹤腾知客至，嗟汝咏而归。"
        },
        {
            "标题": "九日上方寺二首 其一",
            "作者": "李梦阳",
            "内容": "赏时争上塔，乘月复登台。地尽中原入，天空秋色来。\n望乡番恨雁，有菊且衔杯。却忆龙山帽，徒增醉者哀。"
        },
        {
            "标题": "雪后上方寺集",
            "作者": "李梦阳",
            "内容": "雪罢园林出碧梧，上方楼殿静虚无。日临圹地冰先落，云破中天塔自孤。\n烂熳此堂人醉散，一双何处鹤来呼。遨留更待松门月，今夜同君坐玉壶。"
        },
        {
            "标题": "益王颂",
            "作者": "李梦阳",
            "内容": "宪宗王十子，益府实称贤。体统朝廷半，敦崇德业全。\n书堂斜昼日，琴殿净秋烟。问寝还英嗣，时研世子篇。"
        },
        {
            "标题": "王吏部老太玄戏赠",
            "作者": "李梦阳",
            "内容": "吾家小子象童乌，蒙惠玄文掌上珠。笑杀街西王吏部，今朝犹得酒船无。"
        },
        {
            "标题": "望少林次韵",
            "作者": "李梦阳",
            "内容": "三十六峰云气通，何峰寺西何者东。林岩霜横远亦静，烟岚日破重还空。\n千山尽历暮转碧，一树不落秋能红。渐闻钟声出杳霭，得路谁怜马仆功。"
        },
        {
            "标题": "宿少林次韵",
            "作者": "李梦阳",
            "内容": "万山微暝一钟鸣，古寺深秋倦客情。僧本折芦翻面壁，人非骑鹤故吹笙。\n寒催乱木风交响，白动虚严月自生。惭愧劳劳不成寐，丁丁卧听早樵声。"
        },
        {
            "标题": "佘园春日",
            "作者": "李梦阳",
            "内容": "市居常少出，花日复多风。万古繁花地，三杯感慨中。\n步畦怜小摘，攀树惜初红。霭霭微云外，哀哀何处鸿。"
        },
        {
            "标题": "送舍侄木还汴",
            "作者": "李梦阳",
            "内容": "天涯逼除夕，念尔独归人。夜宿芦沟雪，朝逢易水春。\n为驹先污血，藏剑莫愁身。到及张灯候，遥知戏彩频。"
        },
        {
            "标题": "升天行二首 其二",
            "作者": "李梦阳",
            "内容": "扶桑跃阳彩，海气腾瑶光。六龙抗斗枢，九帝开云阊。\n振衣蹑仙踪，飞辔骖鸾翔。仰身操天瓢，手勺沆瀣浆。\n朝嬉太乙馆，夕憩玉女堂。驰情览八极，纵目穷遐荒。\n环运无恒存，逝代多隐伤。回旌拂九曜，捷步登文昌。\n进谋芝盖侧，待问紫玉房。群灵赠大药，诸御传神方。\n无惜一粒分，遂令民寿康。"
        },
        {
            "标题": "升天行二首 其一",
            "作者": "李梦阳",
            "内容": "九州非我居，我思游冥荒。饰舆骖玉虬，乘气切天翔。\n朝餐发匡庐，夕暮嵩华阳。上谒帝座侧，回旗拂天昌。\n牵牛击河鼓，织女方七襄。"
        },
        {
            "标题": "思归引",
            "作者": "李梦阳",
            "内容": "疾风吹寒破南极，冻雨濈濈山树黑。天昏岁暮百忧并，中夜悲歌泪沾臆。\n起视众星白烂烂，我今胡为在长安。思归路阻多苦寒，嗷嗷何处失群雁，翅湿高飞嗟汝难。"
        },
        {
            "标题": "送苏文学往主三贤书院",
            "作者": "李梦阳",
            "内容": "邦侯敦礼聘才贤，梁客乘秋诣汝川。堂上久悬徐稚榻，门前俄报孝廉船。\n云山紫逻霜应峻，风穴青松晚更妍。独上高丘试回首，紫阳白鹿自江烟。"
        },
        {
            "标题": "十二月十日",
            "作者": "李梦阳",
            "内容": "今日吾兄寿，萧条自举觞。燕山非故里，汴水亦他乡。\n河鲤行思海，原鸰飞畏霜。客居怜小侄，潜望白云长。"
        },
        {
            "标题": "闻砧",
            "作者": "李梦阳",
            "内容": "逸响缘云起，清砧入暮繁。秋风吹落叶，万户更千门。\n宁知寄远意，不尽捣衣魂。早晚逢西使，流沙隔塞垣。"
        },
        {
            "标题": "宿圆通寺",
            "作者": "李梦阳",
            "内容": "晓发蒲亭邑，暮投石耳峰。仆夫困沾濡，山雨犹响松。\n兹壑况罙阻，顾望惟溟濛。幽岩托层房，豁然临猴江。\n竹修苞北基，岩峭垂南窗。俯观袅户萝，仰聆走檐淙。\n挹此暂足遣，逖想情难降。陶公有遗坟，黄子留孤踪。\n通止良固殊，羁缚谁为悰。坐闻吟猿瞑，秪念归思忡。"
        },
        {
            "标题": "下南湖",
            "作者": "李梦阳",
            "内容": "湖僧骑牝马，相送石门峰。欹仄乱石路，日瞑渔樵逢。\n苍茫翠微里，风落青山钟。羡尔岩居者，终期尘外踪。"
        },
        {
            "标题": "石城乐",
            "作者": "李梦阳",
            "内容": "盈盈窈窕女，当门是谁家。十三学画眉，十五檀琵琶。\n邑中有卢家，此女名莫愁。向前问此女，女闻双泪流。\n二十嫁夫郎，重门阿阁房。临窗种桐树，五年妾身长。\n自渠下杨州，置妾守空楼。悔不快剪刀，断水不东流。"
        },
        {
            "标题": "石假山",
            "作者": "李梦阳",
            "内容": "磊奇成我山，云气遽袅袅。勺水即溟渤，拳石是蓬岛。"
        },
        {
            "标题": "白鹿洞遍览名迹",
            "作者": "李梦阳",
            "内容": "情高忽凌厉，步健轻巉缅。葛弱亦须扪，崖滑每独践。\n涉清爱重屡，探阻遗惊眩。始兹陟五峰，遂憩松不巘。\n岩桂纷始华，石耳翠可卷。追想白鹿迹，伊人竟何遣。\n触端绪自萦，薜荔况在眼。慨叹意莫置，顾望日已晚。\n夕湖浴岑峭，流光灭兰坂。命酒写幽独，鸣琴且游衍。"
        },
        {
            "标题": "双溪方伯夏初见过就饮石几留诗次韵",
            "作者": "李梦阳",
            "内容": "孤城春气輚温风，石几閒门夏树中。遇客便移杯酒玩，题诗今得故人同。\n犹惊鸟动花纷落，况值日斜樽不空。晚暮苍茫万里色，赖君长剑倚崆峒。"
        },
        {
            "标题": "出辉县城望石门山其上有仙潭玉鲤",
            "作者": "李梦阳",
            "内容": "明星欲落开县城，千峰万峰初雪晴。源泉乱石涓涓溢，削壁孤云袅袅生。\n估客深穿猛虎窟，樵夫习傍翠岩行。仙门屹立三潭水，玉鲤空悬一线情。"
        },
        {
            "标题": "同双溪方伯咏石几",
            "作者": "李梦阳",
            "内容": "栗栗天生白石几，癯癯日伴白头翁。清尊淹留不断客，灌木阴森常自风。\n看处遽浮金玉色，移来深仗鬼神功。兹须小物君堪醉，取致嵩山万翠中。"
        },
        {
            "标题": "程生游华山归也誇我以观动我以灵篇爰赠此章抒我夙愫",
            "作者": "李梦阳",
            "内容": "君行值杪秋，飘飘登云巅。笑弄石莲花，俯漱玉女泉。\n秦时采松女，有无嬉紫烟。双骑两茅龙，曾逢呼子先。\n夜栖何峰室，遇师叩何诠。一虎啸海月，万壑惊风旋。\n飒然毛骨换，错落神光圆。晨兴扳长萝，朗咏青霞篇。\n黄河衣带去，蓬莱瞪目前。赤日跳扶桑，仙掌发红鲜。\n伊予歉兹游，桂心三十年。梦想落雁顶，携诗问青天。\n林麓限层云，奋飞怅无缘。安能振衣去，共尔追群仙。"
        },
        {
            "标题": "时命篇",
            "作者": "李梦阳",
            "内容": "代马不恋越，荆禽岂巢燕。鸲鹆渡汶水，君子忧未然。\n柰何容游子，率尔辞故山。行兽顾丘林，出云有归还。\n交交声利途，轩车日骈阗。谁念牛下人，悲歌夜中叹。\n豪门有弃襦，我衣怕不完。张仪惧诸侯，泄柳乃闭关。\n贫贱岂尽愚，时命当自安。"
        },
        {
            "标题": "贡院雨夕柬佥寮内江李君十四韵",
            "作者": "李梦阳",
            "内容": "锁院春霖积，分司湖水遥。萋萋洒书阁，蔼蔼度空寮。\n叶洗临轩翠，花含向客娇。扣帘时搅食，翻卷夜焚膏。\n竟误朱衣点，那防白鼠跳。蛟龙云雨会，牝牡冀群挑。\n忽有同宗念，爰申独处谣。涕流真慕贾，兵论每凌晁。\n意气陈雷许，时名李杜超。暂违萌鄙吝，相忆减丰标。\n草径青迷马，杨津绿漫桥。楼台回瞑色，江海剧风潮。\n恒切毛锥叹，常悬宝剑招。横鳞讵池沼，雕鸮快云霄。"
        },
        {
            "标题": "少传西涯相公六十寿诗三十八韵",
            "作者": "李梦阳",
            "内容": "龙马千年会，崧高万古神。负图曾翊圣，间气又生申。\n颖拔元无敌，清修况绝伦。生来近日月，龆龀上星辰。\n怀橘休前辈，探镮秪后身。早承金马诏，竟冠玉堂宾。\n讲幄时沾醉，宫坊数赐珍。文章班马则，道术孟颜醇。\n绝艺邕斯上，高情颉籀邻。一挥惊霹雳，只字破风尘。\n绚练王侯宅，苍茫海岳滨。幽劖光沕窟，巨榜照嶙峋。\n星灿将军碣，云垂学士珉。崖题半吴楚，墨刻遍斋秦。\n振鹭天衢丽，登龙野服臻。诸生弥济济，夫子益循循。\n江汉谁堪濯，桃梅自有春。空传马融帐，真慕介休巾。\n忆昔逢先庙，援公辅大钧。至人虚密勿，君子以经纶。\n商鼎调和切，虞庭吁咈频。八方生气象，万物荷陶甄。\n日晏离黄阁，鸡鸣侍紫宸。"
        },
        {
            "标题": "正德四年七夕上方寺作",
            "作者": "李梦阳",
            "内容": "逸人厌嚣俗，达士乐閒胜。乃兹城中林，而非车马径。\n积雨豁新霁，云石掩秋映。微阳下孤塔，潦水夹明镜。\n巳疑尘寰隔，况睹莲方净。岂惟慕真觉，亦以叩诠證。\n玄蝉共西夕，浮云本无定。"
        },
        {
            "标题": "正德辛未四月十七日简书始至于时久旱甘澍随获漫尔写兴",
            "作者": "李梦阳",
            "内容": "苦蒸卓午汗交颐，昏瞑雨飞如飏丝。舟楫自兹杳将去，波涛满意复何疑。\n玺书况属临门日，江汉须看放舸时。肯信吾游兼吏隐，五峰彭蠡是襟期。"
        },
        {
            "标题": "与樾堂子晚步四首 其四",
            "作者": "李梦阳",
            "内容": "美树沙能秀，高花夏不疏。江山百战后，登眺两人初。\n楚月垂鲛泪，燕山涩雁书。异时羊续壁，喜接豫章鱼。"
        },
        {
            "标题": "送谭子二首 其一",
            "作者": "李梦阳",
            "内容": "国谥逾年至，王臣触暑行。水花邀去节，山鸟劝离觥。\n久客交人广，携家念土轻。玉筵颁扇目，应注使回名。"
        },
        {
            "标题": "暑日过雪台子园庄",
            "作者": "李梦阳",
            "内容": "蝉声树色村村似，一坐君亭日每斜。静里柴门惟燕雀，老来樽酒是桑麻。\n年丰邻里家家麦，时至园林处处花。苦热只今忧赤土，几时龙起沛天涯。"
        },
        {
            "标题": "余怀百门山水尚矣颇有移家之志交春气熙忻焉独往述情遣抱四咏遂成示同好数子 其一",
            "作者": "李梦阳",
            "内容": "鲁连蹈东海，介子逃西山。方舟信超越，岩径安可攀。\n扬烈犹靡惩，置金徒嗟叹。伊余秉拙讷，薄游及兹年。\n急湍有奔桴，迫路无停辕。惨惨沧流月，悽悽沙塞烟。\n徒钦静者意，未遂同袍言。偶耕慕庞公，石栖景焦先。\n扪衷谅有持，顾巳竟谁谖。复来感方寂，解作忧更牵。\n抑心二十载，始别金门还。积疴谢人徒，颇与疏遁便。\n眷兹丘园荣，岂美场苗篇。"
        },
        {
            "标题": "暑夜",
            "作者": "李梦阳",
            "内容": "微月通帘阁，疏星下槛塘。树阴交进湿，水气暗生凉。\n岁月一阴长，乾坤双鬓苍。北窗聊复尔，敢谓上羲皇。"
        },
        {
            "标题": "南征",
            "作者": "李梦阳",
            "内容": "暑行心日烦，孤马背中原。地势吞淮泗，山形包邓樊。\n沿途官柳接，吟叶麦秋繁。赤日蒸云梦，科头思故园。"
        },
        {
            "标题": "余怀百门山水尚矣颇有移家之志交春气熙忻焉独往述情遣抱四咏遂成示同好数子 其四",
            "作者": "李梦阳",
            "内容": "山客戒明发，朋故来攀留。岩潭窈叵测，险径增离忧。\n曰余负幽僻，诵古歆远游。陟怀康乐屐，浮羡鸱夷舟。\n探讨倾子长，浪迹多阮侯。若人不可作，瑶草竟何酬。\n事往悲易深，情存道难侔。以此激孤誺，喟焉睇沧洲。\n安波有覆舻，坦路无全辀。危虞在岂崄，薄劣终见尤。\n愿附绿萝缘，永与栖者俦。"
        },
        {
            "标题": "余怀百门山水尚矣颇有移家之志交春气熙忻焉独往述情遣抱四咏遂成示同好数子 其二",
            "作者": "李梦阳",
            "内容": "浮海伤固穷，逾河叹诚迈。濯缨万里流，高视九州外。\n功成奔运徂，气至流飙代。凄凄秋柯零，冉冉春条媚。\n周览倦河坝，孤悰冀岩濑。道以沉寂超，赏与崇深会。\n岂惟超远情，亦因谢尘籁。聿想山中人，风吹女萝带。\n折麻凌险屼，采秀越森荟。眷弥志终申，独往竟谁碍。\n嵉嵉太行峰，峣峣百门对。抗手别故欢，乘云美烟瀣。"
        },
        {
            "标题": "观袁永之乐府戏裁子夜歌二首寄之 其一",
            "作者": "李梦阳",
            "内容": "为问阊门柳，年来青若何。馆娃明月夜，醉拥越儿歌。"
        },
        {
            "标题": "观水帘泉歌",
            "作者": "李梦阳",
            "内容": "水帘瀑布人罕至，三级背悬五老峰。涧石嵯岈路险涩，深窟风草吟蛇龙。\n自从开辟藏难见，可怜彼暴蒙称羡。走势天晴万古雷，流光壑暝常留电。\n乱峰云走白日微，玩罢催君及早归。鬼神忌才亦好静，恐有骤雨沾裳衣。"
        },
        {
            "标题": "无事",
            "作者": "李梦阳",
            "内容": "无事日长春但眠，水昏野暗风常颠。繁葩乱蕊眼欲尽，乳燕啼莺心自怜。\n匣中幸犹有双剑，杖头柰可无百钱。人生几何忽巳老，激昂泪下如流泉。"
        },
        {
            "标题": "沈大夫行",
            "作者": "李梦阳",
            "内容": "沈大夫，遗我以凛冽玉壶之冰，报汝以离离朱瑟之绳。\n绳以发凌云绝响之妙曲，冰以涤卓荦硊礧之清膺。\n此曲可以崛地懿、扬天经、宣融风、召遐龄。奏之敬姜室，允宜轲母庭。\n沈大夫，奉诏且还家。松江鲈鱼白跃玉，土居斫笋如斫麻。\n烹羊击鼓会亲戚，太守长吏争趋车。猗乎嘉哉，男儿生不显亲，譬如锦衣夜行，虽贵何足誇。"
        },
        {
            "标题": "九子浴九首 戴进士仲鹖",
            "作者": "李梦阳",
            "内容": "南州实才窟，小戴亦横骛。探镮乃叨窃，对孔岂在屡。\n左右佩采荠，追趋信阳步。倾城在夙昔，赠我陆机赋。"
        },
        {
            "标题": "发贵溪高子辈舟送",
            "作者": "李梦阳",
            "内容": "旌旗飞近邑，鼓吹送前舟。礼饯诸生侍，英寮并节游。\n长风驱瞑色，密霰响寒洲。见月帆犹进，山阴恨子猷。"
        },
        {
            "标题": "送李生还郡二首 其二",
            "作者": "李梦阳",
            "内容": "伯道吴门水，梁公冀北云。依亲岁聿暮，趋郡袂还分。\n腊动苏台色，春回震泽薰。重过应未远，良吏汉廷闻。"
        },
        {
            "标题": "送张生还金齿二首 其二",
            "作者": "李梦阳",
            "内容": "大雅流重译，殊方挺上才。批鳞书几上，塌翅首频回。\n白发南荒路，秋风北宋台。三杯邂逅地，为尔一徘徊。"
        },
        {
            "标题": "送李生还郡二首 其一",
            "作者": "李梦阳",
            "内容": "宦美庭闱隔，情深郡檄催。腊江舟自稳，暮日首频回。\n洞橘黄金摘，吴鱼白雪来。汝亲知更乐，愿展治邦才。"
        },
        {
            "标题": "送张生还金齿二首 其一",
            "作者": "李梦阳",
            "内容": "万里来何事，三人此复过。高秋鸿雁下，落木洞庭波。\n岁月长途老，风云后进多。百蛮家更远，自爱莫蹉跎。"
        },
        {
            "标题": "送人入蜀",
            "作者": "李梦阳",
            "内容": "锦江风高生夕波，芦荻萧萧秋雁多。问尔乡关何处是，巴人时唱下渝歌。"
        },
        {
            "标题": "送人赴举",
            "作者": "李梦阳",
            "内容": "宝剑动连星，金鞍别马鸣。持将五色笔，夺取锦标名。"
        },
        {
            "标题": "登钟楼答田秀才",
            "作者": "李梦阳",
            "内容": "老足秋能健，朋游崄益豪。眼当孤阁放，身巳百层高。\n霜壁摇朱杞，风檐落白蒿。生平望东海，一钓有连鳌。"
        },
        {
            "标题": "送右辖王子逼除赴嵩山之役以狱事",
            "作者": "李梦阳",
            "内容": "遽有嵩山役，恰然逢此春。旌旗拂岫入，车马驻萝新。\n坐爱溪花发，行怜寨兽驯。时雷苏万物，君重系累民。"
        },
        {
            "标题": "东庄再赠杭子兼呈其兄泽西年友",
            "作者": "李梦阳",
            "内容": "东郊日白无风沙，群饮送客游琅琊。到时定生韦涧草，有时同醉欧亭花。\n我今五十半潦倒，君日高贵元才华。过乡为问泽西子，老吟何处饶烟霞。"
        },
        {
            "标题": "送王生北行",
            "作者": "李梦阳",
            "内容": "朝散午门西，春风起御堤。上林花半发，几处早莺啼。"
        },
        {
            "标题": "送王生北行二首 其一",
            "作者": "李梦阳",
            "内容": "紫辔银鞍马，青袍白面郎。扬鞭万里去，谒帝入明光。"
        },
        {
            "标题": "送杨子还里",
            "作者": "李梦阳",
            "内容": "曾修书院旴江侧，君去怀予试一游。当日水山应更好，别来松桂几经秋。\n谢诗早向麻源觅，颜帖时从庙碣收。此外何求惟有醉，背山合起望泉楼。"
        },
        {
            "标题": "送友人之京三首 其三",
            "作者": "李梦阳",
            "内容": "田方澹荡人，侯嬴亦监门。老马尚悲辛，肯负信陵君。\n宝剑赠烈士，明珠报王孙。纵令沧洲去，终恋紫宫恩。"
        },
        {
            "标题": "送友人之京三首 其一",
            "作者": "李梦阳",
            "内容": "与君何处别，汴州金梁桥。下有古时水，遥接广陵潮。\n君摇锦帆去，万里上云霄。我掇金光草，方期白鹤招。"
        },
        {
            "标题": "送友人入关",
            "作者": "李梦阳",
            "内容": "南山郁幽幽，丰水白浩浩。乌啼汉城树，尘起咸阳道。\n骢马东方来，长鸣翻玉蹄。春风吹绿草，明月满关西。"
        },
        {
            "标题": "岁晏行",
            "作者": "李梦阳",
            "内容": "岁晏幽阴积，寒霖夕馆空。浮云起城阙，浩眇安可穷。\n悠扬横太虚，回薄蔽鸿蒙。我有一丛兰，种之良亦难。\n飘风忽来吹，零露苦相残。劝君留此草，萧艾不可宝。"
        },
        {
            "标题": "水司陶君种桃柳成各有诗予和二首 其二",
            "作者": "李梦阳",
            "内容": "如何梁苑地，忽见武陵津。汎汎青霞水，盈盈红锦春。\n果熟贫民食，无儿许妇人。"
        },
        {
            "标题": "水司陶君种桃柳成各有诗予和二首 其一",
            "作者": "李梦阳",
            "内容": "沿堤万万树，一插即成林。五柳陶公意，甘棠邵伯心。\n许我听莺去，携壶就绿阴。"
        },
        {
            "标题": "双泉寺题壁二首 其二",
            "作者": "李梦阳",
            "内容": "我昔寺中游，题诗在东壁。三年不见僧，见之头半白。"
        },
        {
            "标题": "双泉寺题壁二首 其一",
            "作者": "李梦阳",
            "内容": "寺僻无人行，夜雨长秋草。山僧出迎客，落叶不曾扫。"
        },
        {
            "标题": "顾侯寄陈留公砥柱障子并诗予为作歌",
            "作者": "李梦阳",
            "内容": "东吴顾子相公客，扫绢画水复画石。天冲地击河怒号，嶷嶷一柱当洪涛。\n突立固知气势稳，鼓荡转见孤棱高。淋漓新题墨犹湿，封缄远寄心诚劳。\n昔公平章握军国，执义委有排山力。甚哉赣如汉汲黯，老而纯过唐师德。\n言违谏阻去何决，群倩众怒不动色。同时门客顾最亲，隔绝梦寐怀伟人。\n峨峨砥柱公实伦，顾也歌之情句真。画者谁子笔更新，数尺绢面开嶙峋。\n遂令观者重回首，堂上恍忽河声吼。嵚岒若遘虎豹踞，蹙沓似睹蛟龙走。\n奇怪常虞霹雳夺，孤危定遣神明守。君不见鳌极有时臲，昆崙有时翻，柱乎柱乎永且安。"
        },
        {
            "标题": "题画山水送人还歙",
            "作者": "李梦阳",
            "内容": "黄山沙溪杳何许，图之山水无乃是。轩辕宫、宰相里，山人一出弥荆"
        },
        {
            "标题": "过内弟宅感咏",
            "作者": "李梦阳",
            "内容": "天汉桥东水竹居，明公卜筑迥幽虚。军城日月梁园里，戚里山河宋殿馀。\n诸弟冬林借雪笋，重闱日馔跃江鱼。水清牢落千秋事，手泽空嗟万卷书。"
        },
        {
            "标题": "天宁寺观塔碑",
            "作者": "李梦阳",
            "内容": "旧瞻天宁塔，今览天宁寺。兹塔多鬼怪，光芒夜夜至。\n不知何时殿，结构今颓弃。剔藓读其碑，识是隋文字。\n蝌蚪半剥落，蛟龙犹奰屃。我来值时暮，揽逝发潜喟。\n修陆控赵代，长山卫燕冀。苍然野眺合，一洒杨朱泪。"
        },
        {
            "标题": "酬和李子夏日游天王寺见赠",
            "作者": "李梦阳",
            "内容": "玉皇诸阁锁空寥，夙昔攀缘客互招。细细嵩云通佛栱，冥冥河气度僧寮。\n柏潭路古摇晴荔，竹洞城阴掩热椒。闻尔昨游吾自阻，碧纱谁并照烟霄。"
        },
        {
            "标题": "田园杂诗五首 其四",
            "作者": "李梦阳",
            "内容": "壮时掉尘鞅，老乃即农务。值兹田事终，怛然感霜露。\n原萋日以敛，林华不守故。严霜净游气，翔鹄在天路。\n鴳雀跃蓬蒿，啄食不满嗉。而予竟何言，饭牛发今素。"
        },
        {
            "标题": "田园杂诗五首 其五",
            "作者": "李梦阳",
            "内容": "田居亦安娱，患者寡朋仇。农谈或时歇，仰视苍云流。\n青衿者谁子，道言即我谋。开尊面圃场，剥棘充盘羞。\n物小意固勤，觞既情仍留。皛皛远天色，秋旸下林丘。"
        },
        {
            "标题": "田园杂诗五首 其一",
            "作者": "李梦阳",
            "内容": "朝阳暧秋木，凝露未即晞。翩翩啄榴鸴，自惊集复飞。\n众穑既登载，我事亦渐稀。晨兴坐东牖，兀然对红薇。\n噭噭一白鹤，北逝将畴依。忍兹稻粱辰，而汝甘长饥。"
        },
        {
            "标题": "田园杂诗五首 其三",
            "作者": "李梦阳",
            "内容": "野清云气满，场功亦云毕。收穫虽有殊，大小各盈室。\n感兹狼戾年，追念忧苦日。纷然嗿其馌，妻子孰遑佚。\n岁工借寒热，人事坐劳逸。萧萧原野霜，何草不垂实。"
        },
        {
            "标题": "田园杂诗五首 其二",
            "作者": "李梦阳",
            "内容": "大车行棘棘，小车响额仄。随分各有营，急者稼与穑。\n旦出在田野，日入未遑息。长阴下西夕，萧飒起寒色。\n云霞变彩气，照我桑麻国。立看劳者归，露濡径不湿。"
        },
        {
            "标题": "庭菊纷披有怀王喻二君子",
            "作者": "李梦阳",
            "内容": "雁急秋真晚，园空菊自黄。露团番有色，风度不随香。\n却忆初开日，君来夜把觞。忍今看烂熳，独绕碧篱傍。"
        },
        {
            "标题": "冬日学司偶见庭菊",
            "作者": "李梦阳",
            "内容": "冻雨晴霜尔自开，偶逢私恨过秋来。违时只为含中色，入药终须显上才。\n巳许数花卷袖采，能分一本向篱裁。冬巡若忆重看约，莫使文轺触雪回。"
        },
        {
            "标题": "钓台亭成",
            "作者": "李梦阳",
            "内容": "飒飒风涧泻，累累山石峻。卜构倚岑削，檐楹阚奔迅。\n俯之才一壑，仰面巳千仞。歌游竟日夕，载色掖英俊。\n故杉改新荫，鲂鲤况充牣。本轻任公钓，讵慕庖丁刃。\n素飙袅延蔓，商气敛芳润。临深悟邃奥，睹逝识大顺。\n却笑矜名子，美鱼一何吝。"
        },
        {
            "标题": "咏庭中千瓣榴花三首 其一",
            "作者": "李梦阳",
            "内容": "药栏尔后花希赏，日日东斋只困眠。每易庭榴树底小，一朝开亦照高天。"
        },
        {
            "标题": "野田黄雀行",
            "作者": "李梦阳",
            "内容": "乐乐其所，自生禽兽，过其故丘悲鸣。黄雀游野田，焉知鸿鹄高举情。\n凤凰靡世见，生长丹山依。玉禾白于脂，饱之忽来飞。\n仲尼逢子西，乃被接舆讥。"
        },
        {
            "标题": "人有送牡丹花至者与客同赋",
            "作者": "李梦阳",
            "内容": "大梁城郭万人家，太半朱门竞此花。不为国姿宁用折，玩传宾手转须嗟。\n双牵戏蝶临书牖，独惹游丝扑钓槎。我亦有园新植此，往来无倦出城车。"
        },
        {
            "标题": "土兵行",
            "作者": "李梦阳",
            "内容": "豫章城楼饥啄乌，黄狐跳踉追赤狐。北风北来江怒涌，土兵攫人人叫呼。城外之民徙城内，尘埃不见章江途。花裙蛮奴逐妇女，白夺钗环换酒沽。父老向前语蛮奴：“慎勿横行王法诛。华林桃源诸贼徒，金帛子女山不如。汝能破之惟汝欲，犒赏有酒牛羊猪，大者升官佩绶趋。”蛮奴怒言：“万里入尔都，尔生我生屠我屠！”劲弓毒矢莫敢何，意气似欲无彭湖。彭湖翩翩飘白旟，轻舸蔽水陆走车。黄云掩地春草死，烈火谁分瓦与珠。寒崖日月岂尽照，大邦鬼魅难久居。天下有道四夷守，此辈可使亦可虞。何况土官妻妾俱，美酒大肉吹笙竽。"
        },
        {
            "标题": "元夕宴王孙第",
            "作者": "李梦阳",
            "内容": "向夕虚廊风自惊，敞筵华月坐留情。琴楼合与衣冠客，镫榭遥闻歌吹声。\n吟剧晚梅聊索笑，醉移寒竹互寻盟。九衢遮莫催车马，愿倒王孙百瓮清。"
        },
        {
            "标题": "晚出禁闼二首 其二",
            "作者": "李梦阳",
            "内容": "夹城云气夕，露掌隐金盘。杨花白云乱，风起满长安。"
        },
        {
            "标题": "晚出禁闼",
            "作者": "李梦阳",
            "内容": "杨柳南城道，芙蓉小苑通。内使来调马，君王敕射熊。"
        },
        {
            "标题": "晚晴步园",
            "作者": "李梦阳",
            "内容": "览霁群芳媚小园，步林斜日净幽轩。归云过雨时闻湿，并叶牵风对直翻。\n幸有桑麻供暮景，若闻豺虎遍中原。天开霞石荧荧晚，瓦雀林鸦各自喧。"
        },
        {
            "标题": "渔村夕照 其二 山寺晚钟",
            "作者": "李梦阳",
            "内容": "美人杳何处，盈盈隔和水。遥遥云外钟，日落暮山紫。"
        },
        {
            "标题": "牡丹赏归柬边王二子",
            "作者": "李梦阳",
            "内容": "非因绝代专芳品，岂复郊园守后时。夜静两姿应更剧，野寒风蕊莫频吹。\n空斋独忆香仍满，晴日重寻路不迟。肯拟飞觞留徒笔，愿扳骢马护高枝。"
        },
        {
            "标题": "王左史宅赏冬菊",
            "作者": "李梦阳",
            "内容": "菊筵元向春前约，共忆霜黄薄牡丹。冬日此逢香欲暖，夜堂偏醉色终寒。\n闲居四海嗟吾赏，晚岁三杯称尔官。疏影独枝看转剧，好添华烛近高阑。"
        },
        {
            "标题": "西园酒半会玉溪侍御瓜代报至再赋二首 其二",
            "作者": "李梦阳",
            "内容": "胜地留宾切，离筵散酒迟。网鱼生跃案，摘枣脆连枝。\n草夕鸣蛩动，天秋过雁知。河桥明日事，愿尽掌中卮。"
        },
        {
            "标题": "西园酒半会玉溪侍御瓜代报至再赋二首 其一",
            "作者": "李梦阳",
            "内容": "北使还朝近，西城返照深。霜情留果实，晚意付花心。\n风助林皋爽，云横海岳阴。兹游如在念，应有寄南音。"
        },
        {
            "标题": "咏乐溪",
            "作者": "李梦阳",
            "内容": "濯足荒溪口，延望大江浔。石树环碧綵，泉潭生翠阴。\n经亘涉清涟，沿洄登素岑。日暮樵响绝，但闻山水音。\n鸿雁遵渚飞，麋鹿聚空林。而子岂不乐，其如兼善心。"
        },
        {
            "标题": "自南康往广信完卷述怀十首 其四",
            "作者": "李梦阳",
            "内容": "渊云谅殊性，予岂经世俦。驰驱二十祀，学宦寡谐谋。\n昔斥还三河，誓言永林丘。靡坚今咎谁，畜志竟莫酬。\n在难归贻阻，眇焉痗前修。陟崇望波岭，翔云骇西流。\n春羽振桑榆，念之心形仇。东徂叹伊始，怀哉俾无尤。"
        },
        {
            "标题": "送蔡帅备真州三首 其二",
            "作者": "李梦阳",
            "内容": "飏舟逾长淮，登陴望大江。气势何郁盘，皇矣真我邦。\n宫殿槩高清，钟山变青苍。横飙静霜夕，天堑如沸汤。\n时平智士拙，货贱良贾藏。无言边境勋，宁居亦慨慷。"
        },
        {
            "标题": "赠张含",
            "作者": "李梦阳",
            "内容": "孔门诸子接升堂，杜甫交游尽老苍。万里南归望秋月，一尊对别逢春阳。\n生儿当如李亚子，有父况作尚书郎。肃肃云鸿天路永，樊篱斥鴳莫空翔。"
        },
        {
            "标题": "四六八言",
            "作者": "李梦阳",
            "内容": "五阶风发，蕙花时歇。莎鸡夜鸣衰草，捲帘独望秋月。\n黄云没万里之关山，使妾空老而凋红颜。"
        },
        {
            "标题": "刘子有金陵之差遂便觐省",
            "作者": "李梦阳",
            "内容": "使君昔居紫荆关，日登燕峤望吴山。逢人颜色郁黯黕，对酒涕泗交潺湲。\n使君南向金陵去，孤帆夜拂春天树。旅枕常欹月落时，梦魂先到云飞处。\n杨子江头青草斜，大孤山前开杏花。行人三月重回首，游子一年初到家。\n出门烟草满芳甸，凤凰台接麒麟殿。游陌联翩追宿娱，墨场婉㜻罗宾宴。\n人生意气无南北，白马青袍动江色。即看舣舸石头城，还闻税鞅钟山侧。\n钟山崒嵂压秦淮，燕赵风云入望来。芙蓉秋雁多愁思，问君何日锦帆回。"
        },
        {
            "标题": "和许监察闻报之作",
            "作者": "李梦阳",
            "内容": "忽尔西边信，飞传过洛阳。几酋齐豕突，何将最鹰扬。\n杀气黄河接，烽烟紫塞长。筹兵有谏疏，早晚达明光。"
        },
        {
            "标题": "庐山冬至闻雷",
            "作者": "李梦阳",
            "内容": "小至匡南雨，空江此夜雷。仄忧群蛰震，急恐万山摧。\n盗贼时事苦，阴阳归思催。征鸿莫遽起，拟尔北同回。"
        },
        {
            "标题": "延庆观访陈州王君",
            "作者": "李梦阳",
            "内容": "珠阁晴逾丽，山林午自和。我来驱独马，笑尔溺双鹅。\n腊雪融楼薄，溪风傍竹多。虽非宛丘习，吾醉亦婆娑。"
        },
        {
            "标题": "小至喜康状元弟河路过赍其兄书见示",
            "作者": "李梦阳",
            "内容": "侵晓书云云四生，向昏濛雨散孤城。敲门怪尔关西使，匹马缘谁淮上行。\n扳柳美梅今日事，望乡怀友百年情。传言且共阳回喜，天意分明欲太平。"
        },
        {
            "标题": "送仝仪宾朝天歌",
            "作者": "李梦阳",
            "内容": "风吹黄尘暗河甸，行子拍马来相见。春寒昼阴沙冥冥，九衢散乱花如霰。\n自言手捧紫瑶函，驰轺谒帝黄金殿。甥婿当朝礼觐同，往来遣答犹亲面。\n南阳贵人骨固殊，敦亲倍锡明光宴。八议轻微实惋恻，时情讵识皇心眷。\n开函烂熳百色备，龙盘凤曲流云气。绣女咨嗟洹绪工，体裁吻合三宫意。\n吴罗叠雪秪怀赧，南金象齿堪沉避。自离京国十年馀，每悬金阙忆金鱼。\n班行日侍诸王聘，混一曾瞻万国书。君过上林聊驻车，春风旧树花应舒。\n有暇更欲问西湖，扫地垂杨今有无。"
        },
        {
            "标题": "卧龙潭",
            "作者": "李梦阳",
            "内容": "出游青天涧，遂至卧龙潭。重岑上无极，白日蔽寒岚。\n巉峭讵能步，崄绝谁可探。历石诚巍倨，扪壑惊谺谽。\n我行值秋季，霜藟摇匡南。午攀日忽夕，足倦情逾酣。\n雷瀑响岩涧，孤花媚澄涵。抚似悟命意，循迹想名庵。\n庵废人踪绝，岩剥文半灭。世异坦道塞，慨兹忍能说。"
        },
        {
            "标题": "郭生行",
            "作者": "李梦阳",
            "内容": "君不见大梁郭生少小能英奇，生长富贵心寒饥。\n兀坐日诵书与诗，下究王伯上轩羲。郭生有父王国宾，有母食邑称之君。\n鲤庭独立犹诗礼，熊胆亲丸或夜分。生有两男子，大者览辉起，次者郭生鼓翅亦上青霄里。\n忆昔匹马走燕甸，长安三月花如霰。射策曾登金马门，垂衣帝在蓬莱殿。\n三十年间万事变，后生衮衮蜚英彦。结绶初諠东阁宾，弹冠复报南州荐。\n太平既极边功开，武帝射蛟江未回。上林会有誇胡猎，愿生早试长杨才。"
        },
        {
            "标题": "拟乌生八九子",
            "作者": "李梦阳",
            "内容": "乌生八九子，八九子，馈饲两老鸟，乃在城墙高树头。\n两老乌，拮据为巢，心中实毒荼，昼夜馈饲八九子。\n八九子，长成各自飞，不来顾老鸟。巢风雨，巢漂摇，今年有巢处，来年哺子何处所。\n猛虎能食人，尚复有子之亲。蝼蚁极细小，虫奉事长上礼若君臣。\n何得朋友如路人。上车逢所知，下车称别离，泪下如雨眼迷离。\n来时不知南、不知北，我去何劳问东西。车轮班班转，老乌飞飞啄赤苋。"
        },
        {
            "标题": "效五子之歌正德年作",
            "作者": "李梦阳",
            "内容": "大禹曰咨咨太康，女何乐于田，十旬弗返。百姓离逖，女厥绪用殄。\n洛汭汤汤，流于冀方。曷归曷归，我心忧伤。"
        },
        {
            "标题": "边马行送太仆董卿",
            "作者": "李梦阳",
            "内容": "治贤在朝乱在野，唐虞圉牧皆贤者。国君之富马为急，次者仆卿首司马。\n汉人五郡开河西，中土始间胡马嘶。此马硊礧一直万，黄金宁轻璧可贱。\n夺骏曾空大宛国，按图径上长安殿。苜蓿虽誇近苑春，荆榛谁记沙场战。\n致远番归草木功，清芽秀味走胡骢。三边尽跨连钱种，六苑群嘶污血风。\n人亡世殊霜雪急，草豆萧瑟马骨立。骅骝气丧甲士苦，长城窟寒鸿雁集。\n朝廷每勤西顾忧，四岳拜手推董侯。攻驹暂出薇花廨，揽辔远过葡萄州。\n行卿官冷心不冷，固知董侯今伯囧。碛沙日黄云锦乱，徵侯定上金华省。"
        },
        {
            "标题": "熊监察至自河西喜而有赠",
            "作者": "李梦阳",
            "内容": "当年五郡乘轺过，此日千城揽辔游。封事几腾天北极，筹边真历地西头。\n昆崙壮压胡尘断，弱水清翻汉月流。若使巡行皆汝辈，远夷那系庙堂忧。"
        },
        {
            "标题": "赠赵将军",
            "作者": "李梦阳",
            "内容": "丰沛之间河乱走，汹汹之势成陂薮。大船愁浅小愁贼，贼船如飞苇滩黑。\n自从将军镇东土，昼夜人行路不涩。将军本是将门种，躯干堂堂万人勇。\n入山缚虎百兽慑，赤手批蛟色不动。射杨叶尽矢亦尽，始知百发还百中。\n武宗见之屡凝顾，戟郎遽拔千夫总。英雄自古不下人，将军献策况有文。\n骅骝暂蹙历块足，雕鹗竟上横秋云。世情金多位乃高，图名交结须贤豪。\n将军无钱自树立，于人傲气但长揖。挤出事体虽云垂，威势我喜行河淮。\n黄流稳帖遁鲸鳄，白日光彩收狼豺。大同反刃血未乾，甘州磊卵人心寒。\n荐书何由至天子，拜将早筑黄金坛。"
        },
        {
            "标题": "通泠桥",
            "作者": "李梦阳",
            "内容": "雨过崖水响，石梁袅山涧。晴天挂一虹，溪断云不断。"
        },
        {
            "标题": "嘲陆子二首 其二",
            "作者": "李梦阳",
            "内容": "我今四海觅云松，南游笑指匡庐峰。他时倘慕金光草，与尔同鞭赤玉龙。"
        },
        {
            "标题": "无题戏效李义山体",
            "作者": "李梦阳",
            "内容": "曾倚清酣奏綵毫，象床冰簟王楼高。徐娘老去风情在，班女愁来赋兴豪。\n秦柳日斜伤渭曲，楚兰春暮怨湘皋。仙根寂寞昆崙远，浪说人间有碧桃。"
        },
        {
            "标题": "嘲陆子二首 其一",
            "作者": "李梦阳",
            "内容": "甚欲来餐张翰鱼，只缘难换会稽书。西家愚夫莫浪谑，北海先生久索居。"
        },
        {
            "标题": "寺游别熊子四首 其一",
            "作者": "李梦阳",
            "内容": "天地固常尔，遇之情不同。但看摇夏树，何似飞秋逢。\n古来怨离人，岂必穷与通。默默两无语，坐披琳殿风。"
        },
        {
            "标题": "夏日上方寺追念旧游寄平阳王守前御史",
            "作者": "李梦阳",
            "内容": "伏天楼阁同游地，尊酒松林忆并携。骢马昨朝三极北，虎符俄剖万山西。\n人间散合留高迹，壁上风云护旧题。出守次公元入相，汾川应与颍川齐。"
        },
        {
            "标题": "夏日阁宴",
            "作者": "李梦阳",
            "内容": "地旷楼雄夏日宜，碧梯芳树绕花迟。清歌不用邀明月，一笑山河入酒卮。"
        },
        {
            "标题": "夏日佘园",
            "作者": "李梦阳",
            "内容": "夏日深林喧乳鸦，名园游客散平沙。百年事业真杯酒，四海朝廷正一家。\n队队自来循槛蝶，番番相学后春花。黄云薄暮休惊眼，白首吾生信有涯。"
        },
        {
            "标题": "仙人篇",
            "作者": "李梦阳",
            "内容": "何者一老翁，耳垂两肩绿瞳方，来此芙蓉峰。招我同行，耸身即老翁。\n授我玉柈丹，携手游洪濛。东至泰山颠，飞瀑杨膏波，青松荫石关。\n饥叽掇瑶草，渴饮玉屑泉。晨朝吸沆瀣，夕憩若木间。\n俯视九区内，伤心泪九澜。"
        },
        {
            "标题": "限韵赠黄子",
            "作者": "李梦阳",
            "内容": "禁垣春日紫烟重，子昔为云我作龙。有酒每邀东省月，退朝曾对掖门松。十年放逐同梁苑，中夜悲歌泣孝宗。老体幸强黄犊健，柳吟花醉莫辞从。"
        },
        {
            "标题": "襄阳歌四首 其三",
            "作者": "李梦阳",
            "内容": "襄阳山势何所似，东如翥凤西虎蹲。墓堆累累不空地，于中岂少英雄魂。\n大堤先前花艳时，朱楼细柳黄金羁。但看旧园歌舞处，掘发金钗知是谁。\n君今有酒不饮，恨不驷马轩车驰。纵及金张许史将焉为，身后埋没蒿草畴见知。"
        },
        {
            "标题": "湘妃怨",
            "作者": "李梦阳",
            "内容": "采兰湘北沚，搴木澧南浔。渌水含瑶彩，微风托玉音。\n云起苍梧夕，日落洞庭阴。不知篁竹苦，惟见泪斑深。"
        },
        {
            "标题": "襄阳歌四首 其一",
            "作者": "李梦阳",
            "内容": "烈风夜行岘山道，天阴城空鬼鸣啸。蒹葭委折波涛白，通济桥头老鸧叫。\n人言黄昏虎抟牛，牛虎两伤归各忧。万事岂尔能前谋，不如置之宽且休。\n君不见百足之虫光如虹，雷火烧死枯树中。"
        },
        {
            "标题": "襄阳歌四首 其四",
            "作者": "李梦阳",
            "内容": "昨来三日雨不住，逢人面色如地皮。老龙之堤岂易打，襄阳难是养鱼池。\n南倒江势虽汹涌，我堤如山撼不动。但虑祸患起细微，丁宁疆吏防蝼孔。\n我闻斯地连年垂雨旸，二麦麦死秋禾伤。众心詾詾久未定，小儿何得跳商羊。\n天公好生民寿康。"
        },
        {
            "标题": "襄阳歌四首 其二",
            "作者": "李梦阳",
            "内容": "岘石巉嵾孤根深，下盘厚土云气阴。中有千万窍突如，风来遇之如笙琴。\n昨当醉狂推撼此，天地忽然为之动，山鸣鬼哭百兽吟。\n我时便欲驱使六丁移之去，家遥屋卑无顿处。于乎一石且无顿处，徘徊归来日沉树。"
        },
        {
            "标题": "渔村夕照 其六 潇湘夜雨",
            "作者": "李梦阳",
            "内容": "夜响起秋竹，浩浩楚云白。晓来看沙觜，新水添一尺。"
        },
        {
            "标题": "送儿诗四首 其一",
            "作者": "李梦阳",
            "内容": "冬至至后风愈严，野冰皓皓霜冻髯。河澌日昏不易涉，孤剑匹马慎汝楫。"
        },
        {
            "标题": "送儿诗四首 其三",
            "作者": "李梦阳",
            "内容": "壶乾日斜客子发，臂弓上马意气勃。斩蛟擒虎及汝时，我幸健饭无父思。"
        },
        {
            "标题": "春日宴昆崙王子园池二首 其一",
            "作者": "李梦阳",
            "内容": "物与吾何异，春随地不同。游歌尽墨客，亭榭半花风。\n身世一杯外，山河双眼中。无言时未夏，巳报石榴红。"
        },
        {
            "标题": "送儿诗四首 其四",
            "作者": "李梦阳",
            "内容": "平生自许万言书，今往谒帝承明庐。春风走马未为得，下有管乐上契稷。"
        },
        {
            "标题": "送儿诗四首 其二",
            "作者": "李梦阳",
            "内容": "北风萧萧狐裘薄，蔽堤立马劝汝酌。汝伯煨酒友奉盂，路人不行为踟蹰。"
        },
        {
            "标题": "周文静画雪山图歌",
            "作者": "李梦阳",
            "内容": "周生雪山世稀见，远水近水一疋练。玉崖嵚崟插湖脚，粉笔徐移扫高阁。\n琼枝铁柯两迥亚，龙鳞犀甲歘参错。林风飒飒急霰起，白日冰花逐毫落。\n天愁地惨意各出，雾合飙回势逾恶。人言四时冬最难，周生善雪仍善山。\n虚堂突立万仞壁，尺素乍转千重湾。彷佛寒封洛阳道，得无白拥蓝田关。\n袁安甘卧几时起，退之遭窜终召还。倚山亭亭一孤松，仄崖峭壑盘其中。\n分毛耸干一何杰，画者有意排严风。君不见古来梁栋必此物，愿君爱之频拭拂。"
        },
        {
            "标题": "阻雨明港寄何子二首 其一",
            "作者": "李梦阳",
            "内容": "白日云犹动，青山雨忽来。计程今夜会，策马出村回。\n月对荆门上，天从梦泽开。旅灯依港宿，吟苦独徘徊。"
        },
        {
            "标题": "阻雨明港寄何子二首 其二",
            "作者": "李梦阳",
            "内容": "微微山日舒，彼美碧山隅。信宿犹难遣，经年秪重吁。\n花含明日艳，月助此宵孤。久拟申城醉，香醪语尔沽。"
        },
        {
            "标题": "辛巳除夕遇立春",
            "作者": "李梦阳",
            "内容": "改元明日初开历，除夕今年暗入春。天地渐分三极色，行藏巳半百年身。\n和烟浥浥梅应剧，滴露萧萧竹未匀。喧岁不知宵遽曙，北云何处望枫宸。"
        },
        {
            "标题": "新水至二首 其一",
            "作者": "李梦阳",
            "内容": "桃花照水杨柳长，河水新添一尺强。昨夜舳舻衔尾至，不是鱼航是酒航。"
        },
        {
            "标题": "新水至二首 其二",
            "作者": "李梦阳",
            "内容": "时和驿边河水流，康王城近舍西头。青蘋两眼汀洲里，芳草连天无那愁。"
        },
        {
            "标题": "晓至邬子驿",
            "作者": "李梦阳",
            "内容": "湖夜乘风过，天明见驿楼。数家依独树，落日隐春洲。\n日抱越峰上，江奔吴徼流。姚源东水外，兵甲气还浮。"
        },
        {
            "标题": "早春豫斋先生招饮寿乐亭即席八韵",
            "作者": "李梦阳",
            "内容": "每当和煦日，径造赏春台。为与岁华约，非因歌舞来。\n乾坤从白发，节序且红梅。转径寻花发，凭轩数雁回。\n日斜云故拥，地煖气仍催。彭泽羲皇意，河间礼乐才。\n激昂还玉笛，烂熳有金杯。坐待中天月，长风雾巳开。"
        },
        {
            "标题": "玄明宫行",
            "作者": "李梦阳",
            "内容": "今冬有人自京至，向我道说玄明宫。木土侈丽谁办此，乃今遗臭京城东。\n割夺面势创巀嶪，出入日月开帡幪。矫托敢与天子竞，立观忍将双阙向。\n前矻石柱双蟠龙，飞梁逶迤三彩虹。宝构合沓殿其后，俨如山岳翔天中。\n金银为堂玉布地，千门万户森相通。光景闪烁倏忽异，云烟鬼怪芃杳濛。\n以东金榜祠更侈，树之松槚双梧桐。溟池岛屿鰋鲤跃，孔雀翡翠兼罴熊。\n那知势极有消歇，前日虎豹今沙虫。窗扉自开卫不守，人时游玩摇玲珑。\n陛隅龙兽折其角，近有盗换香炉铜。青苔生泥獍面锁，野鸽哺子雕花栊。\n忆昔此阉握乾柄，帝推赤心阉罔忠。威刑霹雳缙绅毒，自尊奴仆侯与公。\n变更累朝意叵测，掊克四海真困穷。长安夺第塞巷陌，心复艳此阉何蒙。\n构结拟绝天下巧，搜剔遂尽输倕工。神厂择木内苑竭，官坑选石西山空。\n夷坟伐屋白日黑，挥汗如两斤成风。转身唾骂阉得知，退朝督劳何匆匆。\n人心嗟怨入骨髓，鬼也孰复安高崇。峨碑照耀颂何事，或有送男充道童。\n闻言怆恻黯无答，私痛圣祖开疆功。渠干威福开者谁，法典虽严柰怙终。\n锦衣玉食巳叨窃，琳宫宝宇将安雄。何宫不镌护敕碑，来者但看玄明宫。"
        },
        {
            "标题": "梁园雪歌二首 其一",
            "作者": "李梦阳",
            "内容": "昔对燕山雪，岧峣白玉京。晓曳王恭氅，飘飖入紫清。\n今为梁园客，独对梁园雪。黄云索寞连沧海，九疑望尽飞鸿绝。"
        },
        {
            "标题": "梁园雪歌二首 其二",
            "作者": "李梦阳",
            "内容": "飘风动三极，霏雪洒烟海。天地倏低昂，虚无变光彩。\n梁台空嵲屼，枚马今安在。飞光超忽若游龙，我欲从之问千载。"
        },
        {
            "标题": "寄赠内弟玉园居",
            "作者": "李梦阳",
            "内容": "城市怜余独，乡居见尔稀。年华仍雪树，疾病有柴扉。\n烟起浦欲暝，沙寒鸿自饥。一身固不保，万事莫嗔违。"
        },
        {
            "标题": "雪台子家见杏花",
            "作者": "李梦阳",
            "内容": "九陌春风起，君庭一见花。偶来吾下马，先有客停车。\n犹是轻寒日，那禁烂熳霞。觅诗巡独树，汎酒摘高葩。\n色故流衣袂，香能染帽纱。眼中俱是幼，身外岂须嗟。\n冷暖随人事，行藏付物华。明朝约重赏，莫遣落尘沙。"
        },
        {
            "标题": "七夕雪台子过东庄",
            "作者": "李梦阳",
            "内容": "村落元相接，园林亦互游。酒天携榼就，花夜对床留。\n忽尔双星候，泠然万木秋。谁期白头日，萧洒共丹丘。"
        },
        {
            "标题": "春雪时帝在宣府",
            "作者": "李梦阳",
            "内容": "鸦鸣晓雨至，零乱忽成花。著地融难白，随风弱易斜。\n色应疑燕雀，寒恐滞龙蛇。塞路今休拥，春风返翠华。"
        },
        {
            "标题": "丙子冬至",
            "作者": "李梦阳",
            "内容": "奉天门下玉阑桥，此日催班早侍朝。占史奏云欢万国，太官传宴散层霄。\n苑梅迎律春先动，宫柳临风色欲摇。一出忽今惊十载，百年勋业有渔樵。"
        },
        {
            "标题": "艳曲二首 其一",
            "作者": "李梦阳",
            "内容": "盈盈绮闼女，生长不知春。开窗见百结，背面掩罗巾。"
        },
        {
            "标题": "宜春台春望",
            "作者": "李梦阳",
            "内容": "古州图记见，今望临高台。人倚楚天尽，风驱湘色来。\n密云生晓瞑，远水上春雷。尚有干戈泪，冯轩眼倦开。"
        },
        {
            "标题": "艳曲二首 其二",
            "作者": "李梦阳",
            "内容": "父母爱少女，女是聪明子。生不识鸳鸯，绣出鸳鸯是。"
        },
        {
            "标题": "白雁",
            "作者": "李梦阳",
            "内容": "八月白雁至，中宵闻尔哀。亦知先伴起，无为报霜来。\n月静飞难见，云深去不回。故园消息断，愁病转相催。"
        },
        {
            "标题": "雁门太守行",
            "作者": "李梦阳",
            "内容": "雁门太守汝何人，治邦三月称明神。我有牛羊，贼不来掠。\n我有禾黍，人不敢割。昔我无衣，今有裤著。我思礼拜太守，太守不见怜。\n但闻太守身姓边，紫髯广额耸两颧。太守出门，四牡骙骙。\n后拥皂盖，前导两麾。行者尽辟易，居者不敢窥。旁问太守胡所之，云访城南皇甫规。"
        },
        {
            "标题": "杨花篇",
            "作者": "李梦阳",
            "内容": "洛阳三月东风起，杨花飞入千门里。只见朝萦上苑烟，那知夕逐东流水。\n苑烟流水无休歇，暖日轻盈度仙阙。赵女瑶台贮綵霞，班娘团扇啼明月。\n綵霞明月几沉辉，陌上行人乱扑衣。征夫柳塞愁看雁，少妇香闺懒上机。\n柳塞香闺万馀里，草色连天度陇水。玉门关外雪犹飞，章台树里风先起。\n谁家浪子千金马，平明挟弹章台下。头上罗巾玳瑁簪，腰间宝铗珊瑚把。\n踏絮来寻卖酒家，特香坐调当垆者。当垆美女怨阳春，笑掇杨花衬绣裀。\n青楼薄暮难消遣，白雪漫天愁杀人。冥冥漠漠春无极，此时惟有杨花色。\n一朝风雨蘼芜烂，独掺垂条三叹息。"
        },
        {
            "标题": "杨白花",
            "作者": "李梦阳",
            "内容": "宁唱采菱曲，休歌杨白花。菱生犹有蒂，花去落谁家。"
        },
        {
            "标题": "閒居寡营忽忆关塞之游遂成七首 其一",
            "作者": "李梦阳",
            "内容": "牢落居庸道，苍茫六载还。开轩延汉使，对酒话燕山。\n鸟道增新戍，天梯护上关。白城烟火切，锁钥未应闲。"
        },
        {
            "标题": "野泊",
            "作者": "李梦阳",
            "内容": "远电明江夜，官舟野泊稀。山钟天外落，林火两中微。\n水立黄龙斗，沙沾白鹭饥。平生万里志，柰可梦西归。"
        },
        {
            "标题": "夏日田居苏生携酒过",
            "作者": "李梦阳",
            "内容": "疾风六月树枝折，火云累锤白絮裂。城南老夫正高卧，荒郊款段苏生过。\n尘埃满面髸发乱，手携清壶来饷我。季子才名三十年，射杨百发百叶破。\n逢时幸首南宫荐，塌翮尚忍西山饿。丈夫生世古难同，苏也巷西我巷东。\n追寻不计褦襶热，淹留秪恨金尊空。君不见昨朝雨雷今则风，世事反覆谁豫通。\n得时无誇好身手，失意岂必皆愚蒙。野池纷披莲半红，黄鹂噤语空林中。\n劝子尽醉休匆匆，人生几何吾巳翁。"
        },
        {
            "标题": "酬赠阁老刘公四首 其一",
            "作者": "李梦阳",
            "内容": "雷奋龙犹卧，云俱鹤自闲。一杯莘野月，双屐谢公山。\n贵客常辞避，田夫数往还。桂庭秋偃蹇，公醉拉谁攀。"
        },
        {
            "标题": "野园",
            "作者": "李梦阳",
            "内容": "春来无雨风常颠，野园诸花更可怜。轻车快马此何日，弄蕊攀条看远天。\n扑酒游丝低细细，近人闲蝶过娟娟。真知白日绳堪系，莫使孤城入暮烟。"
        },
        {
            "标题": "寄崔内史病还邺",
            "作者": "李梦阳",
            "内容": "漳浦新归客，文园旧病身。乾坤金马外，杖屦碧山春。\n书合虞卿著，耕非桀溺伦。汉庭文赋笔，谁及茂陵臣。"
        },
        {
            "标题": "七夕宜城野泊逢立秋",
            "作者": "李梦阳",
            "内容": "汉江天上水，牛女世间宵。自动鼋鼍影，谁传乌鹊桥。\n孤城古塞月，一叶楚门潮。君看西流火，分明夺斗杓。"
        },
        {
            "标题": "野田黄雀行",
            "作者": "李梦阳",
            "内容": "鹑奔奔，鹊彊彊。来逢野田雀，相逐过南疆。北地苦霜雪，南地多稻粱。\n人生美食被绮衣，不及鸿雁能高飞。鸿雁下天遭网罗，不食柰尔黄雀何。"
        },
        {
            "标题": "闻夜笛",
            "作者": "李梦阳",
            "内容": "五月梅花落，羁魂羌笛惊。孰能风月夜，更听陇头清。"
        },
        {
            "标题": "喜程生自吴中回致五岳黄山人音问二首 其一",
            "作者": "李梦阳",
            "内容": "烂熳梁园树，江舟尔恰回。苑桃惟旧列，墙柳半新栽。\n枝为来人袅，花迎笑口开。吴门春更好，几上虎丘台。"
        },
        {
            "标题": "秋日读王子赴江西时诸曹赠行篇什感赋",
            "作者": "李梦阳",
            "内容": "接揽江西辔，同怀振铎年。匡庐并突兀，鄱水日悠然。\n子进薇花省，子归莲叶船。梁园邂逅地，把酒对秋天。"
        },
        {
            "标题": "喜程生自吴中回致五岳黄山人音问二首 其二",
            "作者": "李梦阳",
            "内容": "黄子吾真畏，程生尔更奇。江城倾盖日，渭北暮云时。\n宝剑神终合，冥鸿性不移。忽思千里驾，惭愧昔人为。"
        },
        {
            "标题": "狄梁公宁州有庙",
            "作者": "李梦阳",
            "内容": "狄相昔为州刺史，于今伏腊土人思。向来伊水瞻遗墓，此处羌民拜古祠。\n鹦鹉梦中天地转，大行山上旆旌迟。稔知忠孝平生事，更读希文万古碑。"
        },
        {
            "标题": "谒孔庙",
            "作者": "李梦阳",
            "内容": "端笏陪朝列，时禋谒圣林。戟门留石鼓，春殿静珠琴。\n奎府星连切，璧池龙跃深。诜诜趋国子，早晚翠华临。"
        },
        {
            "标题": "弘治甲子届我初度追念往事死生骨肉怆然动怀拟杜七歌用抒抱云耳 其七",
            "作者": "李梦阳",
            "内容": "丈夫生不得志居人下，低头腼面何为者。薄禄不救诸亲饥，壮志羞称万间厦。\n东华软尘十丈红，入拥簿书出鞍马。王门好竽不好瑟，何如归樵孟诸野。\n呜呼七歌兮歌思停，极目南山空翠屏。"
        },
        {
            "标题": "夷门曲二首 其一",
            "作者": "李梦阳",
            "内容": "黄河岸头多容船，大堤小堤杨柳烟。独树花开特造次，邻家香醪不索钱。"
        },
        {
            "标题": "夷门曲二首 其二",
            "作者": "李梦阳",
            "内容": "南堤二月杏花红，北堤高楼红映空。珊瑚宝玦谁家子，系马门前青树中。"
        },
        {
            "标题": "夷门十月歌",
            "作者": "李梦阳",
            "内容": "小麦青青水半陂，半落不落杨柳枝。回风忽送天南雁，恰似春江二月时。"
        },
        {
            "标题": "乙酉除夕荅郑生兄弟见赠之作",
            "作者": "李梦阳",
            "内容": "除夕天涯见客心，连枝游子各悲吟。徒将鬓雪疑青镜，且把乡梅托素琴。\n海岳催春潜美色，冰霜争岁冱成阴。吾家瓮绿浮浮嫩，兄弟能来秉烛斟。"
        },
        {
            "标题": "春晴忆湖上",
            "作者": "李梦阳",
            "内容": "湖上晴烟积雪春，柳条湖水接芳新。林莺恰恰稀逢侣，岸日晖晖低向人。\n汀芷渚兰暄自碧，浴凫飞鹭晚相亲。弄移白日思渔舸，啸倚青云愧此身。"
        },
        {
            "标题": "王孙馈冰诗以酬之",
            "作者": "李梦阳",
            "内容": "流金毒日赤堕地，忽有冷色寒人心。谁敲水晶迸大壑，力剖冰井开重阴。\n高盘礧堆久不化，老齿瀺灂差能禁。安得移之白绕座，一尊一酌还一斟。"
        },
        {
            "标题": "白马篇",
            "作者": "李梦阳",
            "内容": "白马紫金羁，杨鞭过市驰。万人皆辟易，言是卖珠儿。\n生长本倡门，结交蒙主恩。寝食玉榻侧，独聆瀀渥言。\n取金大长秋，徵歌李延年。家住十重楼，珠帘白玉钩。\n绮绣裁襦裳，妖艳无匹俦。片言即赐第，意气凌丑侯。"
        },
        {
            "标题": "咏蝉",
            "作者": "李梦阳",
            "内容": "孤清不自掩，浥露且风吟。渐送炎蒸月，那知独苦心。\n傍斋栖树稳，响叶度云深。巳信一枝足，何须上国林。"
        },
        {
            "标题": "咏鹭",
            "作者": "李梦阳",
            "内容": "天风下厉霜，海色清严冬。朱鸟逝云远，玄禽眇焉踪。\n翩翩委波羽，鸣飞何雍雍。去若雪毬散，来疑玉梭从。\n回旋渌蒲漪，映照青莲峰。戏滓不染洁，浴湜转丰茸。\n群起若避惊，孤立如有慵。孔言崇九思，周歌羡斯容。\n我容亮多泽，君子良冲瀜。亦应惧凫雁，幸少宽鰅鳙。\n保尔贞素姿，倘附春涛龙。"
        },
        {
            "标题": "咏鹭",
            "作者": "李梦阳",
            "内容": "独立娟娟鹭，惊人离石矶。遥看一片雪，深映碧山飞。"
        },
        {
            "标题": "咏陶台使兰阳公廨五色葵花",
            "作者": "李梦阳",
            "内容": "炎天小县葵花好，五色空庭日日香。开正得时先让赤，见宜尊礼莫欺黄。\n交枝接叶谁为众，异蕊同心自向阳。此物烦君献天子，上林閒地草苍茫。"
        },
        {
            "标题": "咏莺",
            "作者": "李梦阳",
            "内容": "袅袅花絮乱，交交黄鸟归。慇勤度碧叶，回转惜金衣。\n不向艳阳语，似伤俦侣稀。王孙多弹射，莫羡上林飞。"
        },
        {
            "标题": "游栖贤桥歌",
            "作者": "李梦阳",
            "内容": "雷泉峡激石巃嵷，日湍山陷回光动。吁嗟此壮观，万古谁为开。\n涡黄潭黑窈莫测，秀黛碧玉何崔嵬。人言窟底有龙卧，气吐白昼常风雷。\n去年重九登吹台，翘望名山思袅娜。今年今日谁料吾，醉踏穷山蹑礧砢。\n拂衣欲上万仞壁，濯缨还就孤崖坐。秋风吹林猿狖语，浮桥横空袅相拄。\n岚寒细飘瀑布雪，峰云破碎芙蓉裂。金芝瑶草真有无，缥缈仙灯暮明灭。\n君不见此桥今千年，谷冷迹绝无人烟。岩劖苔蚀石漠漠，太白紫阳俱我前。\n对此不须更惨怆，明朝且上香炉巅。"
        },
        {
            "标题": "知足吟",
            "作者": "李梦阳",
            "内容": "衡门可栖，藜藿可饭。锦绮虽丽，韦布自暖。车马虽贵，岂若仰偃。\n下览林皋，上陟峦巘。静倚垂虹憩，目送行云返。"
        },
        {
            "标题": "答许监察百泉和章兼泄所感三首 其三",
            "作者": "李梦阳",
            "内容": "睡起看云坐，敲门报吏来。受书惊鲤跃，投李得琼回。\n思为源泉剧，辞遵北兴裁。不须共林石，三复野情开。"
        },
        {
            "标题": "渔村夕照 其三 平沙落雁",
            "作者": "李梦阳",
            "内容": "西风万里雁，一叶洞庭秋。群浴金沙软，潇湘霜气流。"
        },
        {
            "标题": "渔村夕照",
            "作者": "李梦阳",
            "内容": "西阳下洞庭，网集清潭上。一丈黄金鳞，可见不可网。"
        },
        {
            "标题": "型范",
            "作者": "李梦阳",
            "内容": "器土必型，器竹必范。绥则有蝉，冠则有范。哲人畏威，爰矜爰业。\n省之察之，春冰是涉。帝命攸畀，而胡罔嘉。忽心乘之，厥玉斯瑕。\n圣戒罔念，贤省日三。舆则倚之，立则如参。渊鱼负冰，谷鸟嘤嘤。\n贤岂在贵，愚匪无荣。维彼贤人，省躬靡疚。彼愚何人，外华中垢。"
        },
        {
            "标题": "渔村夕照 其四 江天暮雪",
            "作者": "李梦阳",
            "内容": "长江浪滚雪，烟黑花争飞。可怪横流者，孤舟一笠归。"
        },
        {
            "标题": "伏日载酒寻高司封读书处二首 其一",
            "作者": "李梦阳",
            "内容": "郑门古城曲，小筑成幽园。为厌朝簪扰，兼辞人境喧。\n矮堂交杂树，炎日驻游轩。默默林中意，相看对一尊。"
        },
        {
            "标题": "将赴江西寄别殷伊阳明府",
            "作者": "李梦阳",
            "内容": "引年岂必老，求志不在奇。曰余逾壮龄，遭斥还山栖。\n事与北门合，迹拟东陵齐。灭音谢人徒，四暑忽逮兹。\n向平果遗荣，谢安终徇时。讵意值嘉运，末照及葵藜。\n简书下我庐，急遽谁得辞。迢迢江西帆，别当首夏期。\n束装逐流潮，改服团炎飔。情郁为念故，寄重惭余卑。\n虞弦改自调，孔铎湮谁持。江汉诚暂浮，匡庐宁久羁。\n返贞意巳坚，抒怀告心知。"
        },
        {
            "标题": "雨泊丰城",
            "作者": "李梦阳",
            "内容": "古岸花层湿，阴江鸥半飞。波回撼船重，雨侧入帘微。\n潭爱金华涌，亭伤宝气稀。二年三历此，肠断北舟归。"
        },
        {
            "标题": "雨雪曲",
            "作者": "李梦阳",
            "内容": "冬十一月，阻舟徐汊。朔风北来，雨雪纷下。禽鸟冻寂，洲村肃夜。\n缆夫来言，衣单腹饿。波流洄洄，促船难驾。我心悽恻，羽翼傥假。"
        },
        {
            "标题": "繁台雨望和田生",
            "作者": "李梦阳",
            "内容": "感事逢时恨不稀，水城寒食半花飞。青郊白马朝谁并，细雨轻帆晚自归。\n何计上宾留凤驭，无书北狩挽龙旂。层台独上休翘百，牢落江州易湿衣。"
        },
        {
            "标题": "雨中海棠",
            "作者": "李梦阳",
            "内容": "怜花常欲报花安，醉眼冥冥两自看。朵朵胭脂深更湿，杯杯竹叶满须乾。\n等閒细片休轻落，率尔春风且恁寒。朝为行云暮仍雨，凌波独立汝应难。"
        },
        {
            "标题": "徐汊风阻雨雪四首 其一",
            "作者": "李梦阳",
            "内容": "风急江船绝，年残野色凝。密云寒夜柝，流霰洒舟灯。\n四望湖天黑，孤吟羁思增。旁村有夫妇，对火缀鱼罾。"
        },
        {
            "标题": "狱夜",
            "作者": "李梦阳",
            "内容": "檐景栖栖落，台居黯黯幽。鼠缘争果坠，萤过隔衣流。幸窃余光照，那蠲多穴愁。亦知广川子，局蹐为春秋。"
        },
        {
            "标题": "毒热在狱呈陈运使敩暨潘给事中希曾",
            "作者": "李梦阳",
            "内容": "此地饶炎热，南中恐未然。有风番助暑，挥汗欲成泉。\n鸟避栖深叶，蝇喧集满筵。百忧吾共汝，流涕北风篇。"
        },
        {
            "标题": "再至玉虚观",
            "作者": "李梦阳",
            "内容": "龙沙欣自昔，久泊遂今期。雨露新松大，丹青旧殿移。\n岸云通绣栱，江日抱金池。欲倚门东阁，愁看日暮时。"
        },
        {
            "标题": "龙沙行别袁生",
            "作者": "李梦阳",
            "内容": "君不见玉虚观前松，去年冻乾今复生。树灵力排雷雨会，干大每与蛟龙争。\n下有万古不定之龙沙，风滚无时休。英雄奋发各有时，运至贾贩皆公侯。\n腐草尚为萤，何况堂堂七尺躯、万物之灵。高牙大纛苟不我，石泉白云谁复争。\n举眼江汉鸿冥冥，与尔倒此沙头瓶。"
        },
        {
            "标题": "御制庐山周颠碑歌",
            "作者": "李梦阳",
            "内容": "庐山绝顶白鹿台，上有御制周颠碑。石龟下蹲高结螭，天葩震烈云汉回。\n文古两汉仍过之，忆昔草昧龙虎斗，黄旗紫盖颠能知。\n颠也似真还似痴，帝非感悟宁用兹。百年势移功渐泯，碑亭毁裂将及碑。\n诃持白昼鬼神泣，光耀天阴雷电随。先朝虽允僧奏劄，修葺其如归有司。\n有司有司颠莫疑，试看碑文碑后诗。"
        },
        {
            "标题": "南康元夕二首 其二",
            "作者": "李梦阳",
            "内容": "嘈嘈市鼓动，松月静吾门。灯火思今夜，风光满故园。\n天明淹舞袖，尘暗失游轩。老鬓江山异，愁看旌旆繁。"
        },
        {
            "标题": "东园翁歌",
            "作者": "李梦阳",
            "内容": "东园翁今六十馀，面常泥垢发不梳。身藏宝剑人不识，反闭衡门读古书。\n此翁十五二十时，欬唾落地迸成珠。陆机不敢以伯仲，管辂警敏空嗟吁。\n生鳞即与蛟龙伍，未汗宁同凡马趋。尔时射策黄金阙，三百人中最英发。\n骅骝举足狭万里，便欲登天揽日月。岂知德尊常轗轲，独买扁舟泛吴越。\n三十年来万事变，富贵于我直毫发。归来灌园种琼花，荷锄自理东门瓜。\n夜眠海月挂丹牖，昼看江风滚白沙。辽东合有逢萌宅，齐西称睹陶朱家。\n北郡李生三十六，摈斥高歌卧空谷。前辈后辈道岂殊，同坐同行限江麓。\n东望东园乱心曲，安得逐尔骑鸿鹄。"
        },
        {
            "标题": "南康元夕二首 其一",
            "作者": "李梦阳",
            "内容": "四海逢今夕，孤城有独身。干戈犹野哭，梅柳自江春。\n月向平湖满，灯于静夜亲。罢喧风乍起，嗟尔楚南人。"
        },
        {
            "标题": "和母太夫人八十寿歌",
            "作者": "李梦阳",
            "内容": "遐龄可得不可必，有儿能贤百当一。夫人今年岁入十，发霜鬓雪晴如漆。\n早起晏卧思虑周，盐豉醯酱咸经眸。儿妇孙妇罗前头，跪进美酒兼珍羞。\n曾孙耍马气食牛，夫人抱弄百不忧。秋清风凉露欲白，大带峨冠满堂客。\n坐中谁老谁最故，感触停觞念畴昔。回思和李通家始，夫人红颜我童子。\n修短悲欢各不齐，五十年来一弹指。长辈幸有夫人存，母寿儿贤萃一门。\n词人特献南山笔，贺客争开北海樽。买屋我欲为比邻，桑麻地接如云屯。\n年年再拜萱华侧，孰谓今少朱陈村。"
        },
        {
            "标题": "月夜吟",
            "作者": "李梦阳",
            "内容": "月出东方高，刺刺灯下语。漂摇林中箨，淅淅如寒雨。"
        },
        {
            "标题": "三月河上宴集",
            "作者": "李梦阳",
            "内容": "触霁迈芳坰，修韨临长洎。虽非曲觞饮，聊异秉蕳戏。\n波延拾翠舸，岸匝寻青骑。羽爵恋驰景，鸾箫剧春思。\n群谣狎凫雁，抚适欢同志。亦以扩凡超，流连岂吾事。"
        },
        {
            "标题": "赠刘潜",
            "作者": "李梦阳",
            "内容": "人生无常因，飘如风中云。昔别大江隅，今也长江濆。\n凉飙起霜夕，陨叶何纷纷。我菊有佳色，毅然独芳芬。\n迟速良有时，勉哉树高勋。"
        },
        {
            "标题": "云中曲（二首）",
            "作者": "李梦阳",
            "内容": "黑帽健儿黄貉裘，匹马追胡紫塞头。相逢不肯通名姓，但称家住古云州。"
        },
        {
            "标题": "云中曲（二首）",
            "作者": "李梦阳",
            "内容": "白登山寒低朔云，野马黄羊各一群。冒顿曾围汉天子，胡儿惟说李将军。"
        },
        {
            "标题": "在狱闻余师杨公诬逮获释踊跃成咏十韵",
            "作者": "李梦阳",
            "内容": "六苑中丞府，三边大将旗。先皇亲授钺，报主独搴帷。\n朔漠威名壮，风霜鬓发衰。功高元避赏，道大不容时。\n丞史轻周勃，朝廷重子仪。未论遭鵩鸟，先巳纵涂龟。\n北固潜夫早，东山起谢迟。蛟龙没海阔，日月倒江垂。\n杖屦金山寺，文章铁瓮碑。终颁陆贽诏，四海渐疮痍。"
        },
        {
            "标题": "早春繁台",
            "作者": "李梦阳",
            "内容": "泯泯春犹早，行行赏不违。柳黄沙际见，草色雪中归。积水生云气，孤城下夕晖。谁禁台寺望，北雁又将飞。"
        },
        {
            "标题": "赠陈生嘉言二首 其二",
            "作者": "李梦阳",
            "内容": "白屋山中相，黄河水后田。家无酿酒秫，人索买书钱。\n雨过云留野，风来浪接天。行行牛角上，犹挂古人编。"
        },
        {
            "标题": "赠陈生嘉言二首 其一",
            "作者": "李梦阳",
            "内容": "少小期鹏运，于今尚未飞。蒿深仲蔚宅，鹑结宪生衣。\n背郭元桑树，临河只钓矶。奉亲知不苦，馔有白鱼肥。"
        },
        {
            "标题": "长歌行赠房氏二首 其二",
            "作者": "李梦阳",
            "内容": "瀰瀰夏川广，惊风夕扬波。眷言送诚归，轩骑匝巾阿。\n倦鸟故林趋，兽离怀前窠。君看累累实，岂复华其柯。\n皓首声利途，攸见无乃颇。"
        },
        {
            "标题": "赠客",
            "作者": "李梦阳",
            "内容": "出郭江南望，暮天云北飞。断蓬寒更转，长路几人归。"
        },
        {
            "标题": "赠何君迁太仆少卿",
            "作者": "李梦阳",
            "内容": "省客新乘卿士车，寻盟特别水云居。还朝贾谊元前席，去国虞生合著书。\n贪顾休轻冀野马，祖行亲钓汴河鱼。虚疑厄闰春情晚，驿路群花宛宛舒。"
        },
        {
            "标题": "赠王生二首 其二",
            "作者": "李梦阳",
            "内容": "伯牙违钟期，有琴不复弹。兹意奚以取，良为知音难。\n得失有荣枯，合离成怨欢。万鹄戾天云，玄鸿渐河干。\n浅夫贵多矜，狭士贱自残。幸子固明志，显塞察所安。"
        },
        {
            "标题": "赠孙生",
            "作者": "李梦阳",
            "内容": "古人种桃李，不为搴其花。君子振英芬，岂在文与华。\n炎阳赫晴彩，百卉流丹霞。蕡彼东园实，累累一何嘉。\n采者自成蹊，举世徒咨嗟。"
        },
        {
            "标题": "赠王生二首 其一",
            "作者": "李梦阳",
            "内容": "凤鸟世希有，众人常见疑。一朝下西周，戛焉鸣高岐。\n光彩照四极，观者惊以咨。神物耻自衒，卑鄙甘见欺。\n骥马匪伯乐，盐车空号悲。烨烨丰城剑，非华谁固知。"
        },
        {
            "标题": "赠王生滇南",
            "作者": "李梦阳",
            "内容": "人生如枯蓬，团团随风转。朝犹同一隅，夕暮异乡县。\n凤凰择林游，奋翼思高飞。一飞万馀里，路涩常苦饥。\n岑峦造青天，蹊涧何崣"
        },
        {
            "标题": "赠王左史二首 其一",
            "作者": "李梦阳",
            "内容": "林卧每倦出，时或一乘马。来访王相国，醉归月明下。"
        },
        {
            "标题": "赠王左史",
            "作者": "李梦阳",
            "内容": "君家百瓮酒，留连胡不饮。花月我自来，醉即花间寝。"
        },
        {
            "标题": "见和君病起须白辄有所赠亦咎其酒过",
            "作者": "李梦阳",
            "内容": "诧汝须添白，将无病苦形。眼前真过隙，身外是浮萍。\n客到留棋局，儿呼检药经。昔人曾颂酒，吾意不如醒。"
        },
        {
            "标题": "哭张子二首 其二",
            "作者": "李梦阳",
            "内容": "翰海龙真泣，辽阳鹤竟归。壮心元铁石，神爽尚旌旂。\n光绕新埋剑，香残旧赐衣。至今生仲达，犹怯孔明威。"
        },
        {
            "标题": "经长陵诣黄花镇",
            "作者": "李梦阳",
            "内容": "沙岭群峰会，黄花一径穿。临崖防马骇，枯木有蛇悬。\n锁钥关门壮，星辰陵阙连。旧驱悲虏贼，得失岂皇天。"
        },
        {
            "标题": "折桂寺",
            "作者": "李梦阳",
            "内容": "折桂何朝院，开基分翠峰。窗明五老雪，门掩半崖松。\n泉瀑飞人过，香台印虎踪。千岩谁得到，百里但闻钟。"
        },
        {
            "标题": "王豸使既返东月皎升乃与李曹二子径觞吹台之巅口占柬黄子",
            "作者": "李梦阳",
            "内容": "王归不待月，二子共登台。天地划然皎，山河相荡回。\n虫鸣崖底叶，雁影掌中杯。为问山阴客，还能棹雪来。"
        },
        {
            "标题": "帝乙 其一",
            "作者": "李梦阳",
            "内容": "帝乙归元岁，沩汭降高秋。白雾凌苍璧，文烟结綵楼。\n枫陌三公引，云衢六马游。行当瞻月驭，伫想咏河洲。"
        },
        {
            "标题": "帝乙 黄衢二首 其二",
            "作者": "李梦阳",
            "内容": "黄衢会日月，紫气悬阴阳。冉冉神龙下，英英朱凤翔。\n兰烟凝玉阁，桂月满金堂。礼元歆九庙，德巳合无疆。"
        },
        {
            "标题": "圣泽泉",
            "作者": "李梦阳",
            "内容": "嘈嘈鸣山泉，日日喷悲壑。日照一匹练，空中万珠落。"
        },
        {
            "标题": "正月二日台卿李公监察毛公袁公枉驾而顾毛归有作辄次其韵二首 其一",
            "作者": "李梦阳",
            "内容": "君子三阳元并进，朝廷四海况为家。冠弹贡氏非吾愿，星聚荀门敢自誇。\n走洗玉盘深映竹，骄嘶骢马半衔花。绿尊未倒归须夜，台柏无言已宿鸦。"
        },
        {
            "标题": "正月二日台卿李公监察毛公袁公枉驾而顾毛归有作辄次其韵二首 其二",
            "作者": "李梦阳",
            "内容": "吾生五九笑吾涯，短圃低墙即是家。酒熟喜当宾客过，诗成惭使世人誇。\n日临河岳云俱色，春入楼台树自花。转盻不堪天地异，得栖无小后啼鸦。"
        },
        {
            "标题": "正月十六日赴吴庄之宴二首 其二",
            "作者": "李梦阳",
            "内容": "为赴吴庄饮，因成禹庙游。住车惊草绿，坐石有云流。\n落日衔春峤，饥鸿集暮洲。巳扳频载酒，展转问花丘。"
        },
        {
            "标题": "正月四日始出赴黄子之宴南邻何仪宾以美醪助杯即席口占",
            "作者": "李梦阳",
            "内容": "杜门常日追游少，新岁初筵独诣君。幸有邻家能过酒，况多宾客善论文。\n楼台霁日斜含雪，竹树和烟暮阁云。入夜不归双烛秉，近尊犹喜落梅芬。"
        },
        {
            "标题": "芝山寺感事",
            "作者": "李梦阳",
            "内容": "偶到芝山寺，遥伤荐福碑。霜雷十月动，秋战万家悲。\n凉入丹枫堕，崖高黄葛垂。洪钧融万物，黔首独旌旗。"
        },
        {
            "标题": "白河篇送李南阳",
            "作者": "李梦阳",
            "内容": "白河日赤沙吐云，人喧吏閧迎神君。三月万花拥车入，满城竹马儿童出。\n君昔坐郡襄汉东，气势三楚生雄风。擿奸无论汉张敞，秉义直到唐梁公。\n霜飙偶折奋翅鹗，日月竟照凌云松。铁干久拟作隆栋，剑翮即暑追飞龙。\n空同老儒不君识，倾盖逢之喜动色。论文开口夜尝旦，愤事扼腕昼遽黑。\n南阳虽迩路终隔，音书易通见难得。我欲扳君数日住，南民望之馁待食。\n君心透彻皓如玉，壶之清冰君材磊。落岿如万仞之立壁，高议足以排山岳，伟文足以华人国。\n只恐兹邦难久留，汉庭来徵郭细侯。"
        },
        {
            "标题": "正月十六日赴吴庄之宴二首 其一",
            "作者": "李梦阳",
            "内容": "林卧百无事，出城缘底希。人初正月会，春巳柳条归。\n就日蛛垂户，开尊蜂坐衣。不知农话久，天地一斜晖。"
        },
        {
            "标题": "至黄花",
            "作者": "李梦阳",
            "内容": "黄花城压岑，山合昼多阴。坐见五陵雾，来为九月霖。\n泥生剑戟涩，寒重鼓鼙沉。寂寞松林外，那传孤雁音。"
        },
        {
            "标题": "戊寅早春方方寺",
            "作者": "李梦阳",
            "内容": "逾年罔涉兹，过之门巷疑。匪畏霜露辰，肯与春事期。\n径兰芊故丛，苑松发新蕤。陟丘念废居，升危眺回漪。\n抱以幽旷豁，情缘悽怆移。惊风递虚塔，振振空廊悲。\n得遣复安较，劳生良尔嗤。"
        },
        {
            "标题": "对菊怀邻菊子三首",
            "作者": "李梦阳",
            "内容": "旧种寒株傍吹台，重阳今岁不曾开。遥思烂熳还怜汝，欲比馨香恐见猜。"
        },
        {
            "标题": "中湖寺二首 其二",
            "作者": "李梦阳",
            "内容": "陟崄扣岩扉，一钟鸣翠微。丹崖森竹树，雪壁映花飞。\n屋隙鸣泉写，山昏麋鹿归。松风高壑起，云卧欲沾衣。"
        },
        {
            "标题": "中湖寺二首 其一",
            "作者": "李梦阳",
            "内容": "龙象何年地，千岩一涧回。我来寻石镜，隔竹望香台。\n树绕啼猿入，人从鸟道来。坐飧霞气晚，只拟是天台。"
        },
        {
            "标题": "郑生闻予种树有成便冒雪携酒来看郑时有江东之行",
            "作者": "李梦阳",
            "内容": "郑綮骑驴雪故来，无功行树及春栽。沾濡立爱新松色，泠冻回惊早杏开。\n密片深当红蕾集，寒声虚带翠蕤回。思君蓑笠沧江上，酒罢番愁去舸催。"
        },
        {
            "标题": "秋日重过上方寺",
            "作者": "李梦阳",
            "内容": "居闲怀行游，触景慨时速。昨来春华敷，秋草倏巳绿。\n弱蘋布霜涟，丛兰委寒陆。累果媚西阳，漂萚满空曲。\n物遇信绵旷，情移乃踯躅。夷犹步前庭，迤逦陟曾麓。\n夕风一何厉，行云结相逐。铎音抗高听，塔影骇流瞩。\n聿非封侯骨，虚拟燕颔肉。飞缨靡不荣，芒屩谅应足。\n寄谢世上人，吾久脱羁束。"
        },
        {
            "标题": "柬郑生二首 其二",
            "作者": "李梦阳",
            "内容": "城门春禁不行车，病惧攀鞍只在家。昨日东风来著意，庭前忽放数枝花。"
        },
        {
            "标题": "朱仙镇",
            "作者": "李梦阳",
            "内容": "水庙飞沙白日阴，古台残树浊河深。金牌痛哭班师地，铁马驱驰报主心。\n入夜松杉双鹭宿，有时风雨一龙吟。经行墨客还词赋，南北凄凉自古今。"
        },
        {
            "标题": "朱仙镇庙",
            "作者": "李梦阳",
            "内容": "宋墓莽岑寂，岳宫今在兹。风霜留桧柏，阴雨见旌旗。百战回戈地，中原左衽时。土人严伏腊，偏护向南枝。"
        },
        {
            "标题": "朱仙镇",
            "作者": "李梦阳",
            "内容": "水店回冈抱，春湍滚白沙。战场犹傍柳，遗庙只栖鸦。万古关河泪，孤村日暮笳。向来戎马志，辛苦为中华。"
        },
        {
            "标题": "弘治甲子届我初度追念往事死生骨肉怆然动怀拟杜七歌用抒抱云耳 其四",
            "作者": "李梦阳",
            "内容": "有姊有姊天一方，风蓬摇转思故乡。岁收秫秉不盈百，男号女啼常在旁。\n黄鸟飞来啄屋角，硕鼠唧唧宵近床。洪河斗蛟波浪怒，我欲济之难为梁。\n呜呼四歌兮歌四阕，我本与尔同肉血。"
        },
        {
            "标题": "李进士醉归图歌",
            "作者": "李梦阳",
            "内容": "谁将一幅雪白绢，放笔横扫黄金殿。五云飞花白片片，李生胡此开生面。\n御河尘昏杨柳暮，彷佛初罢南宫宴。皇帝龙飞十二春，同时三百登要津。\n曹生李生余最亲，曹甥李也传经人。光耀虽云丈夫末，不闻致君须致身。\n自汝白手扣阊阖，想像紫陌行骐驎。曹留李归事亦变，李生意气图中见。\n醉归扶起杏林下，眼花熟人无识者。飞乌来窥进士巾，游丝故罥誇官马。\n即论此马亦有神，画出紫焰方瞳真。嚼勒齧膝如待人，长行大步不动尘。\n络头鞈"
        },
        {
            "标题": "观袁永之乐府戏裁子夜歌二首寄之 其二",
            "作者": "李梦阳",
            "内容": "日暖春波绿，湖平一镜天。船船载歌舞，争向绿杨边。"
        },
        {
            "标题": "子夜四时歌（二首）",
            "作者": "李梦阳",
            "内容": "柳条宛转结，蕉心日夜卷。不是无舒时，待郎手自展。"
        },
        {
            "标题": "王郎行",
            "作者": "李梦阳",
            "内容": "将军开国弓剑传，子孙章甫能朝天。相国沉冥二十年，怀宝弗售人所怜。\n飞缨跃马赫动地，公也视之如浮烟，雅歌日醉金尊前。\n生有三男子，不令学剑令青编。大郎早蹑黄金榜，声名佐郡青云上。\n二郎秾郁更英特，掇青拾紫犹翻掌。三郎年十馀，头颅角崭如。\n拱立向人前，解背经与书。二郎昨别我，云将还故乡。\n马蹄驰逐秋槐黄，龙泉出匣光自射，骅骝历块畴能当。\n连翩骑从喧皇州，春风紫陌行鸣驺，生儿当如孙仲谋。\n于嗟相国胡所忧，浊醪惟恨不满瓯。听我王郎行，我行还自歌。\n何以赠之珊瑚柯，又何赠之玉山禾。愿郎归，白玉珂。"
        },
        {
            "标题": "自南昌往广信述怀",
            "作者": "李梦阳",
            "内容": "朝离傍罗浦，东至龙潭宿。戢枻候明发，独寤守空曲。宵昼有常理，欲往不获速。多虑良搅眠，强置复攒触。起立万动寂，湍响应鸣谷。惊风临岸激，高月散春木。絮云吐岑岫，玉绳低以属。慨哉复奚道，徘徊至天旭。"
        },
        {
            "标题": "答何子问讯三首 其二",
            "作者": "李梦阳",
            "内容": "仲夏辞梁地，中秋出夏台。醉行燕市月，留滞菊花杯。\n日暮千行泪，天寒一雁来。亦知张季子，不为食鲈回。"
        },
        {
            "标题": "泛左蠡",
            "作者": "李梦阳",
            "内容": "辞山意不悦，水泛暂可乐。徵风逗帆席，日竟展光耀。\n扬歌荡溟昧，鼓枻极窈窕。指顾异晨暮，俯仰改观眺。\n出没湖中山，明灭海上峤。素轻左蠡险，今觊石壁峭。\n谢屐久巳芜，陶矶寂谁钓。解吟松门咏，令人发悲啸。"
        }
    ],
    "对话内容": [
        {
            "Type": "宫廷官场对话",
            "Location": "明朝某次朝会殿内",
            "Background": "李梦阳身着官袍，正在与同僚讨论治国之策，期间他提到应学习古代贤人的治国理念，强调“文必秦汉”的重要性。周围的官员们纷纷点头称是，赞同他的见解。",
            "Dialogue": "{\n    角色名:李梦阳 \n    动作:(微微拱手，神情凝重)\n    讲话:诸位同僚，今朝我欲与尔等探讨治国之道，然则治国者，非但求表面之繁华，更须根植于古代贤人之智慧。古人云：“文必秦汉，诗必盛唐。”可见文治之重要，乃是国家兴盛之基石。惟有向古贤学习，才能不负此时之机，方能使国家更加兴盛，百姓安宁。然此道非易，众位同僚可否共勉之？\n}\n\n{\n    角色名:张廷相 \n    动作:(微微点头，神情赞同)\n    讲话:李公所言极是，古人之治国理念，确实值得我们深思。然而，今时不同往日，如何在当今复杂的局势中应用古流之道，恐怕还需更多的探讨与实践。\n}"
        },
        {
            "Type": "诗词戏剧对话",
            "Location": "开封府某文人雅集",
            "Background": "李梦阳与朋友们正在吟诗作对，李梦阳以“汴京元夕”的诗句引发大家的共鸣，众人纷纷接韵，气氛热烈，诗才相互切磋，彰显文人风采。",
            "Dialogue": "{\n    角色名:李梦阳 \n    动作:(握拳、微笑)\n    讲话:诸位友人，今夜良辰美景，正是吟诗作对的好时机。昨我赋有“汴京元夕”一首，感而而发，众位若有意，尽可接韵一同畅谈，诗词是我们文人心中最真切的情感流露，愿我们在此共襄盛举，纵情高歌，以诗会友，岂不快哉？\n}\n\n{\n    角色名:郑作 \n    动作:(微微一笑，举杯)\n    讲话:李兄所言极是，正应如此。那我便以“秋望”接上，愿与众友共勉，今夜共饮此杯，且听我吟诵：“黄河水绕汉宫墙，河上秋风雁几行……”愿君共赏其韵。\n}"
        },
        {
            "Type": "书信交流",
            "Location": "李梦阳的书房",
            "Background": "李梦阳正在给远在南方的好友康修撰写信件，信中提到他对时局的忧虑，并表达了对友人的思念，寄托着对未来的期许与祝福。",
            "Dialogue": "{\n    角色名:李梦阳 \n    动作:(翻阅信纸，神情沉思)\n    讲话:康修，尔在南方可好？近日我虽身处此地，然心中常常挂念尔等兄弟。时局虽艰难，我常思念往日的欢聚，愿以此信寄托我对尔的深切思念与关怀。盼望尔能将近来的消息传与我，愿听悉尔在南方的见闻与经历，诸事安好，亦可共商未来之路。\n}\n\n{\n    角色名:康修 \n    动作:(笔端轻轻一抚，微叹)\n    讲话:李兄，吾在南方一切安好，然时局依旧波荡，然我常忆昔日共游之乐。尔寄来此信，令我倍感亲切，愿我能快些归来，与君再相聚，畅谈往事，共话未来。\n}"
        },
        {
            "Type": "家庭市井对话",
            "Location": "李梦阳的家中",
            "Background": "李梦阳的母亲高氏正在与儿子李枝谈论他的婚事，李梦阳则在一旁劝解，表示应以学业为重，待时而动，家庭温馨，气氛融洽。",
            "Dialogue": "{\n    角色名:高氏 \n    动作:(轻声细语，目光关切)\n    讲话:梦阳，最近听闻你在外求学辛苦，何时能成婚之事，母亲虽心急，然我更希望你能以学业为重，待时而动，莫要急于一时之事。时光荏苒，愿你在外能多加努力，早日有所成就，再为家中添福。\n}\n\n{\n    角色名:李梦阳 \n    动作:(微微一笑，轻握母亲的手)\n    讲话:母亲所言极是，孩儿定当以学业为重。婚事虽是人生大事，但我愿待时而动，积累学识，方能未来更有底气。母亲放心，孩儿会尽力而为，未曾忘记家中之情。\n}"
        },
        {
            "Type": "亲属团聚",
            "Location": "李梦阳的家中",
            "Background": "李梦阳与兄弟李孟和、李孟春以及弟弟李孟章相聚，共同回忆儿时的趣事，李梦阳提及了兄弟间的情谊，兄弟们相视而笑，温馨和睦。",
            "Dialogue": "{\n    角色名:李梦阳 \n    动作:(微微一笑，目光温柔)\n    讲话:兄弟们，今日重聚，令人倍感欣慰。往日我们嬉戏打闹，今日皆已长大，愿我们常记得那份亲情，无论今后身处何地，兄弟情谊不可忘。愿携手共度余生，无论风雨如何，皆可相扶持，携手共进。\n}\n\n{\n    角色名:李孟和 \n    动作:(抚胸，神情激动)\n    讲话:梦阳，尔所言极是，兄弟之情乃是我们人生中最宝贵的财富。无论未来如何变迁，愿我们心系彼此，携手同行，共同面对生活的挑战。\n}"
        },
        {
            "Type": "宴会上致词",
            "Location": "明朝某高官家中",
            "Background": "李梦阳受邀参加宴会，会上他举杯致辞，讲述了文人应有的雅量和气度，勉励在场的年轻学子追求诗书，场面庄重而热烈。",
            "Dialogue": "{\n    角色名:李梦阳 \n    动作:(举杯致辞，神情庄重)\n    讲话:诸位贵宾，今夜欢聚一堂，实乃我辈之幸。饮酒作乐之余，愿诸君共勉，文人切不可忘却自身之责任。愿我们在此共话诗书，追求卓越，传承古风，以文会友，携手共进，定能共创美好未来。\n}\n\n{\n    角色名:王知府 \n    动作:(微微点头，举杯响应)\n    讲话:李公所言极是，文人当有气度，今夜能共聚于此，实乃一场雅事。愿以此杯共祝，愿我们同心协力，共同为国家与百姓的未来贡献力量。\n}"
        },
        {
            "Type": "山水游览",
            "Location": "庐山之巅",
            "Background": "李梦阳与友人一同游览庐山，他站在山顶，感慨自然之美，吟诵出“泰山”诗篇，表达对山河壮丽的赞叹，友人们皆心生向往。",
            "Dialogue": "{\n    角色名:李梦阳 \n    动作:(俯视山峦，神情陶醉)\n    讲话:各位友人，今日登高望远，感受自然之美，心中不禁感慨万千。此处山川壮丽，宛如人间仙境，尤其是在我吟诵“泰山”之时，感受到那份巍峨与伟岸，仿佛置身于天地之间，心中自有千言万语，难以尽述。\n}\n\n{\n    角色名:骆用卿 \n    动作:(微笑点头，抚掌称赞)\n    讲话:李兄所吟之诗，确实让我心生共鸣，今日得见如此美景，亦让人心潮澎湃。愿我们在此共游山水，抒发心中感慨，留下美好的回忆。\n}"
        },
        {
            "Type": "政务商谈",
            "Location": "山西布政司",
            "Background": "李梦阳作为司经历，与地方官员讨论民生问题，提出改革建议，务实的态度让官员们感到振奋，纷纷表示愿意采纳他的意见。",
            "Dialogue": "{\n    角色名:李梦阳 \n    动作:(认真思考，目光坚毅)\n    讲话:众位官员，今日相聚于此，实乃民生大计之时。吾等应当本着以民为本的原则，深入调研，倾听百姓之声，改革现有弊端，确保民众的安居乐业，唯有如此，方能让国家更为兴盛。现在，请诸位分享各自对民生发展的看法。\n}\n\n{\n    角色名:李知县 \n    动作:(微微颔首，神情赞同)\n    讲话:李公所言极是，民生之计当为重中之重。唯有良策相随，才能让百姓安心，方能实现国泰民安。愿与各位共同努力，携手并进，以求良策之出。\n}"
        },
        {
            "Type": "文人雅集",
            "Location": "开封府某茶馆",
            "Background": "李梦阳与文人好友共聚，讨论古今诗词，李梦阳提及“空同子集”的写作心得，众人对其作品赞不绝口，气氛轻松愉快。",
            "Dialogue": "{\n    角色名:李梦阳 \n    动作:(轻声吟诵，神情专注)\n    讲话:今夜月色明亮，正是吟诗作对的好时机。昨我赋诗之“汴京元夕”，引发众友共鸣，诸君若有新作，尽可接韵，我们文人当以诗书为乐，互相切磋，共同进步，愿今晚能留下美好回忆。\n}\n\n{\n    角色名:黄省曾 \n    动作:(点头称赞，神情激动)\n    讲话:李兄，尔所赋之诗，确实引人入胜，愿我也能以“秋望”接上，愿共赏这一美好时光：“黄河水绕汉宫墙，河上秋风雁几行……”愿君与我共勉。\n}"
        },
        {
            "Type": "庭前吟唱",
            "Location": "李梦阳家中庭院",
            "Background": "李梦阳在庭院中闲坐，手中捧着书卷，旁边的李枝在一旁吟唱，李梦阳则不时指点，父子情深，温文尔雅。",
            "Dialogue": "{\n    角色名:李梦阳 \n    动作:(微笑，抚摸儿子的头)\n    讲话:李枝，尔在读书之余，何不也多关注身边的事情？婚事虽重要，但学业更为上重。待尔学有所成，再与佳人共结良缘，家庭温馨，亦不失为人生之道。\n}\n\n{\n    角色名:李枝 \n    动作:(微微一愣，沉思)\n    讲话:父亲所言有理，学业为重，婚事可待。然我心中难免焦虑，愿父亲能多多指教，助我在求学之路上更进一步。"
        }
    ]
}