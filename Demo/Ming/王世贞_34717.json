{
    "基本信息": {
        "姓名": "王世贞",
        "性别": "男",
        "出生年份": "1526",
        "死亡年份": "1590",
        "享年": "65",
        "朝代": "明",
        "家庭区分": "未详"
    },
    "亲属关系": [
        "王世贞的弟是王世懋",
        "王世贞的子是王士骐",
        "王世贞的次子是王士骕",
        "王世贞的曾祖是王辂",
        "王世贞的祖父是王倬",
        "王世贞的父是王忬",
        "王世贞的母是郁氏(王世贞母)",
        "王世贞的妻子是魏氏(王世贞妻)",
        "王世贞的兄是王世芳",
        "王世贞的兄是王世德",
        "王世贞的兄是王世业",
        "王世贞的弟是王世闻",
        "王世贞的弟是王世望",
        "王世贞的外甥是曹子念"
    ],
    "其他关系": [
        "王世贞友的对象是陈继儒",
        "王世贞友的对象是王宗沐",
        "王世贞同年友的对象是汪道昆",
        "王世贞欣赏/器重的对象是张聘夫",
        "王世贞为骆行简之学生",
        "王世贞为戚继光所著书作序",
        "王世贞为戚继光所著书作序",
        "王世贞为黄省曾所著书作序",
        "王世贞为皇甫汸所著书作序",
        "王世贞为钱琦所著书作序",
        "王世贞为欧大任所著书作序",
        "王世贞为周是修所著书作序",
        "王世贞为何景明所著书作序",
        "王世贞为杨慎所著书作序",
        "王世贞为王廷陈所著书作序",
        "王世贞为张元凯所著书作序",
        "王世贞为宗臣所著书作序",
        "王世贞为卢柟所著书作序",
        "王世贞为吴国伦所著书作序",
        "王世贞为袁尊尼所著书作序",
        "王世贞为梁储所著书作序",
        "王世贞为乔宇所著书作序",
        "王世贞为周思兼所著书作序",
        "王世贞为徐阶所著书作序",
        "王世贞为徐栻所著书作序",
        "王世贞为王同祖所著书作序",
        "王世贞为王材所著书作序",
        "王世贞为王叔承所著书作序",
        "王世贞为王叔杲所著书作序",
        "王世贞为王格所著书作序",
        "王世贞为王逢年所著书作序",
        "王世贞为朱睦㮮所著书作序",
        "王世贞为朱察卿所著书作序",
        "王世贞为朱硕爋所著书作序",
        "王世贞为沈明臣所著书作序",
        "王世贞为李维桢所著书作序",
        "王世贞为吴维岳所著书作序",
        "王世贞为俞允文所著书作序",
        "王世贞为徐中行所著书作序",
        "王世贞为凌稚隆所著书作序",
        "王世贞为张献翼所著书作序",
        "王世贞为张献翼所著书作序",
        "王世贞为张献翼所著书作序",
        "王世贞为陈文烛所著书作序",
        "王世贞为冯汝弼所著书作序",
        "王世贞为华善继所著书作序",
        "王世贞为虞臣所著书作序",
        "王世贞为赵大佑所著书作序",
        "王世贞为刘凤所著书作序",
        "王世贞为刘凤所著书作序",
        "王世贞为魏允中所著书作序",
        "王世贞书序由李维桢所作",
        "王世贞书序由李维桢所作",
        "王世贞书序由刘凤所作",
        "王世贞墓志铭由陈继儒所作",
        "王世贞墓志铭由李维桢所作",
        "王世贞为徐九思作墓志铭",
        "王世贞为沈炼作墓志铭",
        "王世贞为宗臣作墓志铭",
        "王世贞为黄钏作墓志铭",
        "王世贞为刘天和作墓志铭",
        "王世贞为王宗茂作墓志铭",
        "王世贞为张佳胤作墓志铭",
        "王世贞为方太古作墓志铭",
        "王世贞为方扬作墓志铭",
        "王世贞为方廉作墓志铭",
        "王世贞为王三接作墓志铭",
        "王世贞为王叔果作墓志铭",
        "王世贞为江珍作墓志铭",
        "王世贞为汪垍作墓志铭",
        "王世贞为沈孚闻作墓志铭",
        "王世贞为李淑作墓志铭",
        "王世贞为李植作墓志铭",
        "王世贞为余曰德作墓志铭",
        "王世贞为周道光作墓志铭",
        "王世贞为俞允文作墓志铭",
        "王世贞为徐献忠作墓志铭",
        "王世贞为许从龙作墓志铭",
        "王世贞为曹逵作墓志铭",
        "王世贞为张建节作墓志铭",
        "王世贞为张逊业作墓志铭",
        "王世贞为张宪臣作墓志铭",
        "王世贞为张献翼作墓志铭",
        "王世贞为阴武卿作墓志铭",
        "王世贞为陈钻作墓志铭",
        "王世贞为莫叔明作墓志铭",
        "王世贞为屠大山作墓志铭",
        "王世贞为彭年作墓志铭",
        "王世贞为乔镗作墓志铭",
        "王世贞为温如玉作墓志铭",
        "王世贞为杨道亨作墓志铭",
        "王世贞为刘光济作墓志铭",
        "王世贞为刘景韶作墓志铭",
        "王世贞为顾应祥作墓志铭",
        "王世贞为叶可畏作墓志铭",
        "王世贞为胡东作墓志铭",
        "王世贞从况叔祺游",
        "王世贞相唱和的对象是余曰德",
        "王世贞为刘基作传",
        "王世贞为陶宗仪作传",
        "王世贞为瞿景淳作传",
        "王世贞为冯恩作传",
        "王世贞为王守仁作传",
        "王世贞为高拱作传",
        "王世贞为马文升作传",
        "王世贞为于谦作传",
        "王世贞为徐有贞作传",
        "王世贞为文征明作传",
        "王世贞为卢柟作传",
        "王世贞为胡应麟作传",
        "王世贞为王恕作传",
        "王世贞为王恕作传",
        "王世贞为郭子兴作传",
        "王世贞为傅友德作传",
        "王世贞为冯胜作传",
        "王世贞为李善长作传",
        "王世贞为林燫作传",
        "王世贞为王骥作传",
        "王世贞为杨善作传",
        "王世贞为朱永作传",
        "王世贞为刘大夏作传",
        "王世贞为夏言作传",
        "王世贞为李春芳作传",
        "王世贞为张璁作传",
        "王世贞为潘恩作传",
        "王世贞为陶大临作传",
        "王世贞为陈察作传",
        "王世贞为徐阶作传",
        "王世贞为张居正作传",
        "王世贞为胡涍作传",
        "王世贞为徐栻作传",
        "王世贞为胡惟庸作传",
        "王世贞为严嵩作传",
        "王世贞为宋仪望作传",
        "王世贞为王叔承作传",
        "王世贞为朱察卿作传",
        "王世贞为汪淮作传",
        "王世贞为沈?作传",
        "王世贞为吕本作传",
        "王世贞为卓明卿作传",
        "王世贞为周子义作传",
        "王世贞为孙宜作传",
        "王世贞为徐辉祖作传",
        "王世贞为章美中作传",
        "王世贞为曹大同作传",
        "王世贞为陆师道作传",
        "王世贞为陈尧作传",
        "王世贞为陈寰作传",
        "王世贞为陈鎏作传",
        "王世贞为冯敏功作传",
        "王世贞为童珮作传",
        "王世贞为喻时作传",
        "王世贞为赵孔昭作传",
        "王世贞为赵承谦作传",
        "王世贞为郑文茂作传",
        "王世贞为郑文茂作传",
        "王世贞为钱谷作传",
        "王世贞为魏裳作传",
        "王世贞为魏裳作传",
        "王世贞为罗良作传",
        "王世贞为王越作传",
        "王世贞赞扬程一枝之学",
        "王世贞为张时彻作祭文",
        "王世贞为黎民表作祭文",
        "王世贞为沈懋学作祭文",
        "王世贞为严讷作祭文",
        "王世贞为李春芳作祭文",
        "王世贞为徐阶作祭文",
        "王世贞为张佳胤作祭文",
        "王世贞为宋仪望作祭文",
        "王世贞为王材作祭文",
        "王世贞为李先芳作祭文",
        "王世贞为余曰德作祭文",
        "王世贞为周道光作祭文",
        "王世贞为徐中行作祭文",
        "王世贞为徐中行作祭文",
        "王世贞祭文由陈继儒所作",
        "王世贞祭文由瞿汝稷所作",
        "王世贞祭文由徐学谟所作",
        "王世贞祭文由顾绍芳所作",
        "王世贞祭文由王樵所作",
        "王世贞祭文由王锡爵所作",
        "王世贞祭文由王衡所作",
        "王世贞祭文由汪道昆所作",
        "王世贞祭文由汪道昆所作",
        "王世贞祭文由沈懋孝所作",
        "王世贞祭文由唐时升所作",
        "王世贞祭文由徐显卿所作",
        "王世贞祭文由黄辉所作",
        "王世贞祭文由赵用贤所作",
        "王世贞祭文由周献臣所作",
        "王世贞为葛守礼之书、画作跋",
        "王世贞为宗臣作庙碑记",
        "王世贞为温纯作临别赠言(送别诗、序)",
        "王世贞为王宗沐作临别赠言(送别诗、序)",
        "王世贞为吴岳作临别赠言(送别诗、序)",
        "王世贞为赵锦作临别赠言(送别诗、序)",
        "王世贞为吴文华作临别赠言(送别诗、序)",
        "王世贞为王一鹗作临别赠言(送别诗、序)",
        "王世贞为王祖嫡作临别赠言(送别诗、序)",
        "王世贞为王应麟作临别赠言(送别诗、序)",
        "王世贞为王鉴作临别赠言(送别诗、序)",
        "王世贞为汪道贯作临别赠言(送别诗、序)",
        "王世贞为殷都作临别赠言(送别诗、序)",
        "王世贞为徐节作临别赠言(送别诗、序)",
        "王世贞为张博作临别赠言(送别诗、序)",
        "王世贞为莫如忠作临别赠言(送别诗、序)",
        "王世贞为恽绍芳作临别赠言(送别诗、序)",
        "王世贞为杨世华作临别赠言(送别诗、序)",
        "王世贞为赵用贤作临别赠言(送别诗、序)",
        "王世贞为蹇达作临别赠言(送别诗、序)",
        "王世贞临别得到俞允文所作赠言(送别诗、序)",
        "王世贞谥议由姚希孟所作",
        "王世贞称道汪道昆之文风",
        "王世贞同僚的对象是汪道昆",
        "王世贞年谱由王瑞图所作",
        "王世贞为月潭作佛寺记",
        "王世贞受到朱多炡拜访",
        "王世贞向徐阶致贺",
        "王世贞向袁洪愈致贺",
        "王世贞向张佳胤致贺",
        "王世贞向潘季驯致贺",
        "王世贞从马玉麟处收到贺词 (occasion)",
        "王世贞为沐英作家传",
        "王世贞为徐达作家传",
        "王世贞为常遇春作家传",
        "王世贞为朱能作家传",
        "王世贞为张辅作家传",
        "王世贞为邓愈作家传",
        "王世贞为汤和作家传",
        "王世贞为朱永作家传",
        "王世贞为常茂作家传",
        "王世贞神道碑由王锡爵所作",
        "王世贞为陆树德作神道碑",
        "王世贞为顾章志作神道碑",
        "王世贞为严讷作神道碑",
        "王世贞为欧阳铎作神道碑",
        "王世贞为顾存仁作神道碑",
        "王世贞为马森作神道碑",
        "王世贞为李迁作神道碑",
        "王世贞为丁以忠作神道碑",
        "王世贞为李本作神道碑",
        "王世贞为吴世泽作神道碑",
        "王世贞为何迁作神道碑",
        "王世贞为刘畿作神道碑",
        "王世贞为沈懋学作墓表",
        "王世贞为王德作墓表",
        "王世贞为王诤作墓表",
        "王世贞为吴正已作墓表",
        "王世贞为徐中行作墓表",
        "王世贞为梁有誉作墓表",
        "王世贞为凌约言作墓表",
        "王世贞为陈良谟作墓表",
        "王世贞为华察作墓表",
        "王世贞为黄湜墓表作序",
        "王世贞为杨继盛作行状",
        "王世贞为王世懋作行状",
        "王世贞为胡松作行状",
        "王世贞为潘恩作行状",
        "王世贞为徐阶作行状",
        "王世贞为王积作行状",
        "王世贞为顾璘作画赞(画像记)",
        "王世贞为朱纨作画赞(画像记)",
        "王世贞为王宠作画赞(画像记)",
        "王世贞为沈?作画赞(画像记)",
        "王世贞致书陈继儒",
        "王世贞致书瞿景淳",
        "王世贞致书冯梦祯",
        "王世贞致书徐贞明",
        "王世贞致书徐学谟",
        "王世贞致书陆光祖",
        "王世贞致书陆光祖",
        "王世贞致书欧大任",
        "王世贞致书欧大任",
        "王世贞致书陆粲",
        "王世贞致书黎民表",
        "王世贞致书沈炼",
        "王世贞致书李攀龙",
        "王世贞致书杨继盛",
        "王世贞致书宗臣",
        "王世贞致书温纯",
        "王世贞致书谢榛",
        "王世贞致书卢柟",
        "王世贞致书屠隆",
        "王世贞致书沈懋学",
        "王世贞致书吴国伦",
        "王世贞致书袁尊尼",
        "王世贞致书汪一中",
        "王世贞致书刘黄裳",
        "王世贞致书周思兼",
        "王世贞致书方新",
        "王世贞致书詹仰庇",
        "王世贞致书王观",
        "王世贞致书茅坤",
        "王世贞致书周弘禴",
        "王世贞致书邢侗",
        "王世贞致书王鼎爵",
        "王世贞致书王衡",
        "王世贞致书袁洪愈",
        "王世贞致书潘季驯",
        "王世贞致书潘季驯",
        "王世贞致书丁此吕",
        "王世贞致书王材",
        "王世贞致书王叔承",
        "王世贞致书王家植",
        "王世贞致书王祖嫡",
        "王世贞致书王祖嫡",
        "王世贞致书王逢年",
        "王世贞致书王道行",
        "王世贞致书石星",
        "王世贞致书石星",
        "王世贞致书石星",
        "王世贞致书朱多煃",
        "王世贞致书朱多煃",
        "王世贞致书汪道昆",
        "王世贞致书汪道贯",
        "王世贞致书汪道会",
        "王世贞致书沈明臣",
        "王世贞致书沈明臣",
        "王世贞致书李先芳",
        "王世贞致书李维桢",
        "王世贞致书李维桢",
        "王世贞致书吴维岳",
        "王世贞致书吴扩",
        "王世贞致书余曰德",
        "王世贞致书何宇度",
        "王世贞致书周天球",
        "王世贞致书胡执礼",
        "王世贞致书俞允文",
        "王世贞致书袁福征",
        "王世贞致书殷都",
        "王世贞致书殷都",
        "王世贞致书徐中行",
        "王世贞致书梁有誉",
        "王世贞致书凌云翼",
        "王世贞致书张九一",
        "王世贞致书张敉",
        "王世贞致书张振之",
        "王世贞致书张逊业",
        "王世贞致书张凤翼",
        "王世贞致书陆师道",
        "王世贞致书陆弼",
        "王世贞致书陈文烛",
        "王世贞致书莫如忠",
        "王世贞致书冯大受",
        "王世贞致书彭年",
        "王世贞致书喻均",
        "王世贞致书华善述",
        "王世贞致书华善继",
        "王世贞致书华察",
        "王世贞致书傅光宅",
        "王世贞致书邹廸光",
        "王世贞致书邹观光",
        "王世贞致书赵用贤",
        "王世贞致书邓以赞",
        "王世贞致书刘景韶",
        "王世贞致书刘凤",
        "王世贞致书穆文熙",
        "王世贞致书穆文熙",
        "王世贞致书魏裳",
        "王世贞致书魏裳",
        "王世贞致书罗良",
        "王世贞致书周后叔",
        "王世贞致书应明德",
        "王世贞致书徐玭",
        "王世贞致书郭志选",
        "王世贞致书王庭诗",
        "王世贞致书沈九畴",
        "王世贞致书丁应泰",
        "王世贞致书李大武",
        "王世贞致书许邦才",
        "王世贞致书詹景凤",
        "王世贞被致书由冯时可",
        "王世贞被致书由徐学谟",
        "王世贞被致书由徐学谟",
        "王世贞被致书由徐学谟",
        "王世贞被致书由徐学谟",
        "王世贞被致书由徐学谟",
        "王世贞被致书由顾绍芳",
        "王世贞被致书由顾绍芳",
        "王世贞被致书由李攀龙",
        "王世贞被致书由宗臣",
        "王世贞被致书由温纯",
        "王世贞被致书由温纯",
        "王世贞被致书由温纯",
        "王世贞被致书由胡应麟",
        "王世贞被致书由屠隆",
        "王世贞被致书由屠隆",
        "王世贞被致书由屠隆",
        "王世贞被致书由屠隆",
        "王世贞被致书由屠隆",
        "王世贞被致书由屠隆",
        "王世贞被致书由屠隆",
        "王世贞被致书由屠隆",
        "王世贞被致书由屠隆",
        "王世贞被致书由屠隆",
        "王世贞被致书由屠隆",
        "王世贞被致书由屠隆",
        "王世贞被致书由屠隆",
        "王世贞被致书由屠隆",
        "王世贞被致书由吴国伦",
        "王世贞被致书由吴国伦",
        "王世贞被致书由黄汝亨",
        "王世贞被致书由茅坤",
        "王世贞被致书由张佳胤",
        "王世贞被致书由张佳胤",
        "王世贞被致书由张佳胤",
        "王世贞被致书由张佳胤",
        "王世贞被致书由张佳胤",
        "王世贞被致书由郭正域",
        "王世贞被致书由王祖嫡",
        "王世贞被致书由汪道昆",
        "王世贞被致书由吴子玉",
        "王世贞被致书由何乔远",
        "王世贞被致书由姜宝",
        "王世贞被致书由俞允文",
        "王世贞被致书由俞允文",
        "王世贞被致书由马玉麟",
        "王世贞被致书由马玉麟",
        "王世贞被致书由孙楼",
        "王世贞被致书由徐中行",
        "王世贞被致书由张献翼",
        "王世贞被致书由莫如忠",
        "王世贞被致书由莫如忠",
        "王世贞被致书由莫如忠",
        "王世贞被致书由董份",
        "王世贞被致书由安绍芳",
        "王世贞被致书由安绍芳",
        "王世贞被致书由赵世显",
        "王世贞被致书由范守己",
        "王世贞被致书由龙膺",
        "王世贞答冯时可书",
        "王世贞答陆树声书",
        "王世贞答胡应麟书",
        "王世贞答王宗沐书",
        "王世贞答吴国伦书",
        "王世贞答徐学诗书",
        "王世贞答李开先书",
        "王世贞答张佳胤书",
        "王世贞答张佳胤书",
        "王世贞答郭正域书",
        "王世贞答李颐书",
        "王世贞答王道行书",
        "王世贞答王畿书",
        "王世贞答朱多炡书",
        "王世贞答汪道昆书",
        "王世贞答殷都书",
        "王世贞答凌廸知书",
        "王世贞答华善继书",
        "王世贞答邹观光书",
        "王世贞答邹观光书",
        "王世贞答赵贤书",
        "王世贞答顾圣之书",
        "王世贞答顾养谦书",
        "王世贞答况叔祺书",
        "王世贞答刘庭芥书",
        "王世贞答沈九畴书",
        "王世贞答龙膺书",
        "王世贞收到冯梦祯的答书",
        "王世贞收到徐学谟的答书",
        "王世贞收到顾绍芳的答书",
        "王世贞收到屠隆的答书",
        "王世贞收到屠隆的答书",
        "王世贞收到吴国伦的答书",
        "王世贞收到吴国伦的答书",
        "王世贞收到吴国伦的答书",
        "王世贞收到吴国伦的答书",
        "王世贞收到吴国伦的答书",
        "王世贞收到张居正的答书",
        "王世贞收到冯琦的答书",
        "王世贞收到王家屏的答书",
        "王世贞收到申时行的答书",
        "王世贞收到申时行的答书",
        "王世贞收到申时行的答书",
        "王世贞收到王维桢的答书",
        "王世贞收到李尧民的答书",
        "王世贞收到俞允文的答书",
        "王世贞收到俞允文的答书",
        "王世贞收到徐显卿的答书",
        "王世贞收到张献翼的答书",
        "王世贞收到张献翼的答书",
        "王世贞收到赵用贤的答书",
        "王世贞收到刘景韶的答书",
        "王世贞收到穆文熙的答书",
        "王世贞收到穆文熙的答书",
        "王世贞收到安绍芳的答书",
        "王世贞收到黄汝亨的启",
        "王世贞赠诗、文的对象是戚继光",
        "王世贞赠诗、文的对象是戚继光",
        "王世贞赠诗、文的对象是陆光祖",
        "王世贞赠诗、文的对象是陆光祖",
        "王世贞赠诗、文的对象是顾章志",
        "王世贞赠诗、文的对象是吴国伦",
        "王世贞赠诗、文的对象是严讷",
        "王世贞赠诗、文的对象是严讷",
        "王世贞赠诗、文的对象是袁洪愈",
        "王世贞赠诗、文的对象是潘季驯",
        "王世贞赠诗、文的对象是潘季驯",
        "王世贞赠诗、文的对象是潘季驯",
        "王世贞赠诗、文的对象是王材",
        "王世贞赠诗、文的对象是王叔承",
        "王世贞赠诗、文的对象是汪道昆",
        "王世贞赠诗、文的对象是汪道昆",
        "王世贞赠诗、文的对象是季德甫",
        "王世贞赠诗、文的对象是季德甫",
        "王世贞赠诗、文的对象是周天球",
        "王世贞赠诗、文的对象是张博",
        "王世贞赠诗、文的对象是陈钻",
        "王世贞赠诗、文的对象是喻均",
        "王世贞赠诗、文的对象是喻均",
        "王世贞赠诗、文的对象是赵承谦",
        "王世贞赠诗、文的对象是熊桴",
        "王世贞赠诗、文的对象是蔡国熙",
        "王世贞赠诗、文的对象是钱邦彦",
        "王世贞赠诗、文的对象是蹇来誉",
        "王世贞收到徐学谟的赠诗、文",
        "王世贞收到茅维的赠诗、文",
        "王世贞收到顾起元的赠诗、文",
        "王世贞为叶盛之建筑物题咏、记、命名",
        "王世贞为吴仕之建筑物题咏、记、命名",
        "王世贞为宋濂所作诗文作序",
        "王世贞为皇甫汸所作诗文作序",
        "王世贞为欧大任所作诗文作序",
        "王世贞为黎民表所作诗文作序",
        "王世贞为董少玉所作诗文作序",
        "王世贞为冯惟讷所作诗文作序",
        "王世贞为王家植所作诗文作序",
        "王世贞为王家植所作诗文作序",
        "王世贞为汪淮所作诗文作序",
        "王世贞为沈明臣所作诗文作序",
        "王世贞为余曰德所作诗文作序",
        "王世贞为何宇度所作诗文作序",
        "王世贞为卓明卿所作诗文作序",
        "王世贞为高世彦所作诗文作序",
        "王世贞为梁辰鱼所作诗文作序",
        "王世贞为汤珍所作诗文作序",
        "王世贞为华善述所作诗文作序",
        "王世贞为华善继所作诗文作序",
        "王世贞为龚勉所作诗文作序",
        "王世贞诗文序由俞安期所作",
        "王世贞为王叔杲之生祠作记",
        "王世贞称道吴文华之政绩",
        "王世贞称道吴文华之政绩",
        "王世贞称道张佳胤之政绩",
        "王世贞为宋仪望作祠记",
        "王世贞为赵志臯作记"
    ],
    "入仕信息": [
        {
            "入仕方式": "科举: 进士(笼统)",
            "入仕年份": "1547",
            "入仕年龄": "22"
        },
        {
            "入仕方式": "科举: 乡贡举人",
            "入仕年份": "未详",
            "入仕年龄": "未详"
        },
        {
            "入仕方式": "学校: 生员(庠生)",
            "入仕年份": "未详",
            "入仕年龄": "未详"
        }
    ],
    "别名信息": [
        {
            "别名": "元美",
            "别名类型": "字"
        },
        {
            "别名": "十九",
            "别名类型": "行第"
        },
        {
            "别名": "原美",
            "别名类型": "未详"
        },
        {
            "别名": "弇州山人",
            "别名类型": "室名、别号"
        },
        {
            "别名": "凤洲",
            "别名类型": "室名、别号"
        }
    ],
    "任职信息": [
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "京大理寺卿",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "京大理寺卿",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "京大理寺卿",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "京大理寺卿",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "提刑按察使司副使",
            "起始年份": "未详",
            "结束年份": "未详",
            "任职方式": "正授",
            "任职地点": NaN
        },
        {
            "官职": "刑部尚书",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "刑部尚书",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "刑部尚书",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "刑部尚书",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "巡抚",
            "起始年份": "1574",
            "结束年份": "未详",
            "任职方式": NaN,
            "任职地点": "郧阳府"
        },
        {
            "官职": "巡抚",
            "起始年份": "1574",
            "结束年份": "未详",
            "任职方式": NaN,
            "任职地点": "郧阳府"
        },
        {
            "官职": "巡抚",
            "起始年份": "1574",
            "结束年份": "未详",
            "任职方式": NaN,
            "任职地点": "郧阳府"
        },
        {
            "官职": "巡抚",
            "起始年份": "1574",
            "结束年份": "未详",
            "任职方式": NaN,
            "任职地点": "郧阳府"
        },
        {
            "官职": "巡抚",
            "起始年份": "1574",
            "结束年份": "未详",
            "任职方式": NaN,
            "任职地点": "郧阳府"
        },
        {
            "官职": "巡抚",
            "起始年份": "1574",
            "结束年份": "未详",
            "任职方式": NaN,
            "任职地点": "郧阳府"
        },
        {
            "官职": "巡抚",
            "起始年份": "1574",
            "结束年份": "未详",
            "任职方式": NaN,
            "任职地点": "郧阳府"
        },
        {
            "官职": "巡抚",
            "起始年份": "1574",
            "结束年份": "未详",
            "任职方式": NaN,
            "任职地点": "郧阳府"
        },
        {
            "官职": "巡抚",
            "起始年份": "1574",
            "结束年份": "未详",
            "任职方式": NaN,
            "任职地点": "郧阳府"
        },
        {
            "官职": "巡抚",
            "起始年份": "1574",
            "结束年份": "未详",
            "任职方式": NaN,
            "任职地点": "郧阳府"
        },
        {
            "官职": "右副都御史",
            "起始年份": "1574",
            "结束年份": "未详",
            "任职方式": NaN,
            "任职地点": "[未详]"
        },
        {
            "官职": "左参政",
            "起始年份": "未详",
            "结束年份": "未详",
            "任职方式": NaN,
            "任职地点": "浙江布政司"
        },
        {
            "官职": "左参政",
            "起始年份": "未详",
            "结束年份": "未详",
            "任职方式": NaN,
            "任职地点": "浙江布政司"
        },
        {
            "官职": "左参政",
            "起始年份": "未详",
            "结束年份": "未详",
            "任职方式": NaN,
            "任职地点": "浙江布政司"
        },
        {
            "官职": "兵部右侍郎",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "兵部右侍郎",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "兵部右侍郎",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "兵部右侍郎",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "府尹",
            "起始年份": "未详",
            "结束年份": "未详",
            "任职方式": NaN,
            "任职地点": "应天府"
        },
        {
            "官职": "太仆寺卿",
            "起始年份": "未详",
            "结束年份": "未详",
            "任职方式": NaN,
            "任职地点": NaN
        },
        {
            "官职": "刑部右侍郎",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "刑部右侍郎",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "刑部右侍郎",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "刑部右侍郎",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        }
    ],
    "地理信息": [
        {
            "地名": "昆山",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "昆山",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "昆山",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "昆山",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "太仓州",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "太仓州",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "太仓州",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "太仓州",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "太仓州",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "太仓州",
            "地址类型": "户籍地",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "凤洲杂编",
            "著述年份": "1585",
            "著述角色": "未详"
        },
        {
            "著述名称": "全唐诗说",
            "著述年份": "1585",
            "著述角色": "未详"
        },
        {
            "著述名称": "诗评",
            "著述年份": "1585",
            "著述角色": "未详"
        },
        {
            "著述名称": "文评",
            "著述年份": "1585",
            "著述角色": "未详"
        },
        {
            "著述名称": "安南传",
            "著述年份": "1585",
            "著述角色": "未详"
        },
        {
            "著述名称": "觚不觚录",
            "著述年份": "1585",
            "著述角色": "未详"
        },
        {
            "著述名称": "明诗评",
            "著述年份": "1585",
            "著述角色": "未详"
        },
        {
            "著述名称": "弇州山人四部稿",
            "著述年份": "1585",
            "著述角色": "未详"
        },
        {
            "著述名称": "乔庄简公集:十卷",
            "著述年份": "1506",
            "著述角色": "未详"
        },
        {
            "著述名称": "弇州山人续稿:二十七卷",
            "著述年份": "1506",
            "著述角色": "未详"
        },
        {
            "著述名称": "弇州山人读书后:八卷",
            "著述年份": "1506",
            "著述角色": "未详"
        },
        {
            "著述名称": "华礼部集:八卷",
            "著述年份": "1506",
            "著述角色": "未详"
        },
        {
            "著述名称": "名卿绩纪:四卷",
            "著述年份": "1506",
            "著述角色": "未详"
        },
        {
            "著述名称": "嘉靖以来内阁首辅传:八卷",
            "著述年份": "1506",
            "著述角色": "未详"
        },
        {
            "著述名称": "凤洲笔记:二十四卷",
            "著述年份": "1506",
            "著述角色": "未详"
        },
        {
            "著述名称": "凤洲笔记续集:四卷",
            "著述年份": "1506",
            "著述角色": "未详"
        },
        {
            "著述名称": "凤洲笔记后集:四卷",
            "著述年份": "1506",
            "著述角色": "未详"
        },
        {
            "著述名称": "孙子一卷",
            "著述年份": "未详",
            "著述角色": "未详"
        },
        {
            "著述名称": "弈问 一卷",
            "著述年份": "未详",
            "著述角色": "撰著者"
        },
        {
            "著述名称": "宛委余编 一卷",
            "著述年份": "未详",
            "著述角色": "撰著者"
        },
        {
            "著述名称": "弇州四部稿一百七十四卷续稿二百零七卷",
            "著述年份": "未详",
            "著述角色": "撰著者"
        }
    ],
    "社会区分": [
        "[为官者：文]",
        "以疾废",
        "诗人"
    ],
    "机构情况": [],
    "经历事件信息": [],
    "财富情况": [],
    "个人简介": [
        "王世贞（1526年－1590年）字元美，号凤洲，又号弇州山人，汉族，太仓（今江苏太仓）人，明代文学家、史学家。“后七子”领袖之一。官刑部主事，累官刑部尚书，移疾归，卒赠太子少保。好为古诗文，始于李攀龙主文盟，攀龙死，独主文坛二十年。有《弇山堂别集》、《嘉靖以来首辅传》、《觚不觚录》、《弇州山人四部稿》等。 ► 王世贞的诗文(2457篇)"
    ],
    "诗词文章内容": [
        {
            "标题": "蔺相如完璧归赵论",
            "作者": "王世贞",
            "内容": "　　蔺相如之完璧，人皆称之。予未敢以为信也。\n　　夫秦以十五城之空名，诈赵而胁其璧。是时言取璧者，情也，非欲以窥赵也。赵得其情则弗予，不得其情则予；得其情而畏之则予，得其情而弗畏之则弗予。此两言决耳，奈之何既畏而复挑其怒也！\n　　且夫秦欲璧，赵弗予璧，两无所曲直也。入璧而秦弗予城，曲在秦；秦出城而璧归，曲在赵。欲使曲在秦，则莫如弃璧；畏弃璧，则莫如弗予。夫秦王既按图以予城，又设九宾，斋而受璧，其势不得不予城。璧入而城弗予，相如则前请曰：“臣固知大王之弗予城也。夫璧非赵璧乎？而十五城秦宝也。今使大王以璧故，而亡其十五城，十五城之子弟，皆厚怨大王以弃我如草芥也。大王弗与城，而绐赵璧，以一璧故，而失信于天下，臣请就死于国，以明大王之失信！”秦王未必不返璧也。今奈何使舍人怀而逃之，而归直于秦？\n　　是时秦意未欲与赵绝耳。令秦王怒而僇相如于市，武安君十万众压邯郸，而责璧与信，一胜而相如族，再胜而璧终入秦矣。\n　　吾故曰：蔺相如之获全于璧也，天也。若其劲渑池，柔廉颇，则愈出而愈妙于用。所以能完赵者，天固曲全之哉！"
        },
        {
            "标题": "登太白楼",
            "作者": "王世贞",
            "内容": "昔闻李供奉，长啸独登楼。此地一垂顾，高名百代留。白云海色曙，明月天门秋。欲觅重来者，潺湲济水流。"
        },
        {
            "标题": "忆江南·歌起处",
            "作者": "王世贞",
            "内容": "歌起处，斜日半江红。柔绿篙添梅子雨，淡黄衫耐藕丝风。家在五湖东。"
        },
        {
            "标题": "汉铙歌十八曲 其六 战城南",
            "作者": "王世贞",
            "内容": "战城南，城南壁。黑云压，我城北。伏兵捣我东，游骑抄我西，使我不得休息。\n黄埃合匝日，为青天模糊。钲鼓发，乱欢呼。敌骑敛，飙迅驱。\n树若荠，草为枯。啼者何，父收子，妻问夫。戈甲委积，血淹头颅。\n家家招魂入，队队自哀謼。告主将，主将若不知。生为边陲士，野葬复何悲。\n釜中食，午未炊。惜其仓皇遂长诀，焉得一饱为。野风骚屑魂依之。\n曷不睹主将，高牙大纛坐城中。生当封彻侯，死当庙食无穷。"
        },
        {
            "标题": "梦中得“百年那得更百年，今日还须爱今日。”",
            "作者": "王世贞",
            "内容": "化人宫中百事无，道书一卷酒一壶；枝头黄乌听作曲，西山白云看作图。朝爱朝暾上东岫，夕映夕阳映东牖；任他故人不通谒，任他朝事不挂口。偶然案头余酒杯，偶然蹑履山僧来；自斟自醉当自去，礼岂设为我辈哉!昨夜懵腾意超忽，寐时得语醒时述：百年那得更百年，今日还须爱今日。纵能拂衣归故山，农耕社稷亦不闲；何如且会此中趣，别有生涯天地间。"
        },
        {
            "标题": "步出夏门行四首 其一 观沧海",
            "作者": "王世贞",
            "内容": "六神诸山，沦涟大壑。北风勃来，簸荡不息。帝命巨鳌，更负危揭。\n冠簪东出，以为碣石。烛龙双眸，以为日月。下苞苍苍，浩荡靡极。\n幸甚至哉，歌以咏志。"
        },
        {
            "标题": "彭城道中夜得上谷王中丞遗余成制锦裘不知余尚未御此服也走笔集古诗句为谢",
            "作者": "王世贞",
            "内容": "朔风吹尘暗河县，长夜漫漫何时旦。乡里小儿狐白裘，美人赠我锦绣段。\n五陵衣马自轻肥，楚人四时皆麻衣。报君一语君应笑，恨不相逢未嫁时。"
        },
        {
            "标题": "戚将军赠宝剑歌",
            "作者": "王世贞",
            "内容": "曾向沧流剸怒鲸，酒阑分手赠书生。芙蓉涩尽鱼鳞老，总为人间事转平。"
        },
        {
            "标题": "步出夏门行四首 其四 龟虽寿",
            "作者": "王世贞",
            "内容": "神龟支床，生理中绝。不如刳肠，逝而见筴。干霄之材，谥曰柽榉。\n风雨飘飖，狐鸟托处。纵生而雄，厥名丈夫。安能百年，与饮食俱。\n幸甚至哉，歌以咏志。"
        },
        {
            "标题": "咏物体六十六首 其十五 紫藤花",
            "作者": "王世贞",
            "内容": "蒙茸一架自成林，窈窕繁葩灼暮阴。南国红蕉将比貌，西陵青柏结同心。\n裁霞缀绮光相乱，蔓雨萦烟态转深。最是缠绵长到老，羞听泽畔女贞吟。"
        },
        {
            "标题": "盘山 其一",
            "作者": "王世贞",
            "内容": "恒岳投荒杳不回，帝令盘岭镇燕台。层峦不尽青天去，乱瀑雄争大壑来。\n共指丹梯安薜荔，还扶蜡屐破莓苔。银河只在微茫里，欲取寒杓作酒杯。"
        },
        {
            "标题": "弇园杂咏四十三首 其五 玉兰台",
            "作者": "王世贞",
            "内容": "谢庭凡几树，羯末与封胡。何似琅琊邸，亭亭玉十株。"
        },
        {
            "标题": "今年三月朔舍弟山池红梅未谢玉兰盛开乘兴有作",
            "作者": "王世贞",
            "内容": "堂北玉兰开太早，堂西红梅落故迟。露盘乍映金狄掌，如意未击珊瑚枝。\n流霞回雪态争出，月堕风清愁自知。为报江妃长倚醉，阿环相见莫相疑。"
        },
        {
            "标题": "杂言五首 其三 难言",
            "作者": "王世贞",
            "内容": "愚公移山卫填溟，呼日东走岱西行。秦皇采药求上升，傅节比义取公卿。"
        },
        {
            "标题": "弇山堂庭中玉兰及含桃二坞",
            "作者": "王世贞",
            "内容": "玉兰万朵玉屈卮，含桃亦自烟迷离。祗愁红纷坠瑶砌，忽喜韎鞨黏青枝。\n朝霞碾圆摇妓鬓，甘露结液和诗脾。刘郎醉卧舍人横，啮妃女唇甘如饴。"
        },
        {
            "标题": "咏物体六十六首 其六 玉兰花",
            "作者": "王世贞",
            "内容": "结绮张星曲未阑，开帘一笑万花看。霓裳夜色团瑶殿，露掌清辉散玉盘。\n自是蓝田通别种，不同湘浦怨春寒。扬州观里空如雪，争似侬家几树残。"
        },
        {
            "标题": "游南高峰",
            "作者": "王世贞",
            "内容": "从游指点南高胜，蹑郤攀萝兴不赊。画里余杭人卖酒，镜中湖曲棹穿花。千岩半出分秋雨，一径微明逗晚霞。最是夜归幽绝处，疏林灯火傍渔家。"
        },
        {
            "标题": "同陆象孙咏玉兰",
            "作者": "王世贞",
            "内容": "暂藉辛夷质，仍分薝卜光。微风催万舞，好雨净千妆。\n月向瑶台并，春还锦障藏。高枝疑汉掌，艳蕊胜唐昌。\n神女曾捐佩，宫妃欲施香。谁为后庭奏，一曲按霓裳。"
        },
        {
            "标题": "浪淘沙 其一",
            "作者": "王世贞",
            "内容": "晴沙万叠倚江开，不断银山滚滚来。片晌只疑随浪去，千秋长自锦成堆。"
        },
        {
            "标题": "端午日长山署有怀 其二",
            "作者": "王世贞",
            "内容": "昨岁还今日，追欢得似无。儿偏爱蹋草，女亦解倾蒲。\n倏忽浮生过，凄凉万事孤。掷他长命缕，不作系双珠。"
        },
        {
            "标题": "雁门大守行",
            "作者": "王世贞",
            "内容": "太守未行屯，与敌共雁门。雁门得太守，始复为汉有。\n太守来，匈奴走。碧眼番儿射雕手，目瞬舌噤畏木偶。\n临江死，太守生，长信官中气未平。太守死，单于喜，未央宫中上拊髀。\n曷不早赦临江王，孝子忠臣两无伤。"
        },
        {
            "标题": "游蓟城楼 其二",
            "作者": "王世贞",
            "内容": "青草春閒突骑，黄云昼惨穹庐。挥鞭画蒲类海，立石封狼居胥。"
        },
        {
            "标题": "大风歌",
            "作者": "王世贞",
            "内容": "大风发兮，扬天威。一剑游兮，万乘归。愿得五臣兮，赞无为。"
        },
        {
            "标题": "送杨宁叔归山二首 其一",
            "作者": "王世贞",
            "内容": "不辞郑玄负笈，欲从匡鼎解颐。今日阿蒙吴下，他年夫子关西。"
        },
        {
            "标题": "子夜吴歌 其三",
            "作者": "王世贞",
            "内容": "姊妹欺相命，星前闭洞房。携灯挑促织，罗袜下东廊。\n明日争邀赌，钗头金凤皇。"
        },
        {
            "标题": "送杨宁叔归山二首 其二",
            "作者": "王世贞",
            "内容": "百年汝乡人杰，一代山斗毛公。毋论鳌峰冠顶，要并麟阁标雄。"
        },
        {
            "标题": "垓下歌",
            "作者": "王世贞",
            "内容": "群雄伏兮，婴授首。纵孤豚兮，齧人肘。虞兮骓兮，弃若遗。\n天亡我兮，将告谁。"
        },
        {
            "标题": "休洗红",
            "作者": "王世贞",
            "内容": "休洗红，洗多渐成碧，裁作侬衣不中饰。红随逝水杳不归，何似当初但为白。"
        },
        {
            "标题": "易水歌",
            "作者": "王世贞",
            "内容": "易水立兮，虹缭天。壮士一出兮，秦为燕。"
        },
        {
            "标题": "青溪小姑曲",
            "作者": "王世贞",
            "内容": "小姑出门，日射雨缭。小姑归来，日抱虹腰。"
        },
        {
            "标题": "步出夏门行四首 其二 十月",
            "作者": "王世贞",
            "内容": "孟冬十月，王师振旅。旌旗扬天，鞞铎万舞。橐驼騊駼，不知纪数。\n犀毗黄金，跪而衔组。归马华山，放牛桃林。大酺三日，黔首欢霪。\n幸甚至哉，歌以咏志。"
        },
        {
            "标题": "步出夏门行四首 其三 土不同",
            "作者": "王世贞",
            "内容": "西游秦中，板屋以处。东折宋鲁，逢掖章甫。断发文身，以凌句吴。\n燕赵慷慨，弹铗歌呼。八方异施，等若五时。义问休畅，所底如归。\n幸甚至哉，歌以咏志。"
        },
        {
            "标题": "周郎蚤夭项女未适而死殉之合葬于周",
            "作者": "王世贞",
            "内容": "君是岐路人，女是父母身。父母业已许，那能不属君。\n君今既玉折，女岂独瓦全。生当愧白日，死当快黄泉。\n丹旐从东去，素旐从西来。两旐东西合，缠绵不得开。\n黄蘖化为松，那知苦中久。十六项家女，千年周家妇。\n君面女不知，女心君应得。不似郤家儿，仓舒浑未识。\n团栾女贞树，煜若银河洗。不似韩凭木，将情作连理。\n伯夷岂殷民，为殷表君臣。首阳一抔土，万古归其仁。\n我欲竟此曲，此曲悲且长。结为金与石，融为冰与霜。"
        },
        {
            "标题": "赠卓征甫光禄见访弇园作",
            "作者": "王世贞",
            "内容": "我爱卓王孙，隽声满人口。床头一鹔鹴，时时为客有。\n已工光禄吟，复耽步兵酒。白榜叩紫荆，青丝系杨柳。\n不为啖名来，能谈尘外否。"
        },
        {
            "标题": "人日金陵忆亡弟",
            "作者": "王世贞",
            "内容": "去年风雨正月七，犹与病人同此日。今年秫陵多光辉，此日犹是人成非。\n中庭紫荆渐老丑，一半犹青半枯朽。纵青能得几时荣，憔悴侵寻解怜否。\n杜陵野老双鬓星，蜀州人日感凋零。听歌黄鸟已垂泪，何况枝头啼鹡鸰。"
        },
        {
            "标题": "循罄折沟而北转抵萃胜桥东为璚瑶坞有红白桃之属",
            "作者": "王世贞",
            "内容": "此沟湾环复清泚，水木芙蓉相映美。夕阳欲下不肯下，为恋璚瑶坞巾绮。\n红者为琼白者瑶，白梅红梅树树娇。白消仍发九光李，红悴还开千叶桃。\n老夫久知空即色，何必纷纷辨红白。即令枯瘦一枝横，隔水看山醉亦得。"
        },
        {
            "标题": "三五七言 春汎",
            "作者": "王世贞",
            "内容": "兰为楫，桂为桨。春波既摇裔，春日仍骀荡。归到横塘市欲收，平林一抹苍烟上。"
        },
        {
            "标题": "送陈副使罢官还蜀",
            "作者": "王世贞",
            "内容": "陈侯不愿二千石，西望三巴鬓为白。台中解绶欲生还，御史下堂相苦迫。\n荐书空自满承明，紫马翩然辞帝京。河东股肱任尔毁，山人腰骨今殊轻。\n却过九折回车地，大笑当时叱驭生。为问君恩竟多少，无烦令伯陈情表。\n郫筒酒底东风宽，邛竹杖头明月小。更羡春鸡问寝归，支颐坐对峨眉晓。"
        },
        {
            "标题": "舍弟有投赠之作叙致酸楚余不能复续漫集杜句酬之凡十韵",
            "作者": "王世贞",
            "内容": "春色生烽燧，关山信月轮。帝乡愁绪外，梁狱上书辰。\n社稷缠妖气，生涯脱要津。艰难随老母，寂寞向时人。\n年事推兄忝，门庭畏客频。要闻除䝟貐，独泣向麒麟。\n磨灭馀篇翰，飘零且钓缗。百年歌自苦，一字买堪贫。\n耕凿安时论，泥涂任此身。今秋天地在，怀旧益沾巾。"
        },
        {
            "标题": "过长平作长平行",
            "作者": "王世贞",
            "内容": "世间怪事那有此，四十万人同日死。白骨高于太行雪，血飞迸作汾流紫。\n锐头竖子何足云，汝曹自死平原君。乌鸦饱宿鬼车痛，至今此地多愁云。\n耕农往往夸遗迹，战镞千年土花碧。即令方朔浇岂散，总有巫咸招不得。\n君不见新安一夜秦人愁，二十万鬼声啾啾。郭开卖赵赵高出，秦玺也送东诸侯。"
        },
        {
            "标题": "为顾莘夫尚宝题露香园八韵",
            "作者": "王世贞",
            "内容": "吴下风流地，重闻顾辟疆。一丘官自拙，三径意难荒。\n杖底千秋出，壶中万象藏。搆分苍鹿柴，穿得白鸥乡。\n竹露写清韵，荷飔来暗香。破云施短屐，过雨进轻航。\n鸡舌忘为吏，金茎不愿尝。可容王子敬，门外踞胡床。"
        },
        {
            "标题": "眉棱峰",
            "作者": "王世贞",
            "内容": "八字春山淡淡秋，微云如黛雨如油。自从名挂朝元籍，纵有眉棱不繫愁。"
        },
        {
            "标题": "侠客篇",
            "作者": "王世贞",
            "内容": "七国养士何纷纷，谁其雄者信陵君。击柝雍容据上座，鼓刀慷慨却秦军。\n其外碌碌诸公子，借日回春互争绮。列鼎常食三千人，俱簪珊瑚蹑珠履。\n就中脱颖君不见，一片雄心为谁死。燕丹恨秦贯白日，易水东流羽声疾。\n倚柱倨骂大事去，惜哉不讲刺剑术。金丸马肝亦何益，田光先生太仓卒。\n咸阳击筑变清调，碧血殷霜染秋草。明月还辉博浪沙，沧波岂没齐王岛。\n五陵射猎倚醉归，眶眦杀人无是非。髡奴赫奕拜卿相，天子威权下布衣。\n黄金坞，当中路，走马过之不肯顾。五花骝，狐白裘，轻薄少年非我俦。\n四座酒莫倾，请听侠客行。海内万事何言平，袖中吴钩霜雪明。\n出门一笑失所向，十日大索长安城。"
        },
        {
            "标题": "答周比部胤昌见怀 其一",
            "作者": "王世贞",
            "内容": "我有盈樽酒，与子结绸缪。欢悰未逮终，当萦黄河流。\n枥马媚其群，三星起相雠。飞藿因风值，飘荡不自谋。\n绿绮何方来，含音袅以悠。安得凌霄翰，并起双遨游。"
        },
        {
            "标题": "寓怀 其十二",
            "作者": "王世贞",
            "内容": "昔有无支祈，佻负百夫力。终古腥淮流，金锁时掣搦。\n贰负杀窫窳，帝讨羁石室。梏拲锢其形，千载郁如腊。\n中祀无百年，滔滔恶焉极。宣淫荡天纪，一死事以息。\n怅然念休代，奸人易为贼。"
        },
        {
            "标题": "宿泖塔佛院",
            "作者": "王世贞",
            "内容": "莫言初地小，但觉四天宽。面面芙蓉镜，层层薜荔冠。\n一泓鹙眼碧，九点鹫头丹。呗响波声合，渔歌夜色残。\n经归龙藏易，僧结蜃楼难。我醉声闻酒，谁施法喜餐。\n倦分禅榻卧，闲借佛书看。犹有微根在，羞人唤宰官。"
        },
        {
            "标题": "赋得养龙池送莫膳部视贵州学",
            "作者": "王世贞",
            "内容": "我闻贵竹罗施异西极，两山夹陂深莫测。神物蜿蜒走其上，顷刻下降房星赤。\n蜀王内厩五千匹，云锦丛中逞颜色。遥将万里白玉墀，奚官执鞚不敢骑。\n囊沙覆压三百日，辛苦风云国士知。麟鬐染汗珠络惊，秋霜濆沫桃花明。\n郊尘不动落日缓，六飞恍若空中行。从此峰名号腾越，诏图真迹留神阙。\n濠阳贵人凡几人，云阁勋名齐日月。只今一百八十载，高岩大泽依然在。\n房星不明五星聚，学士青衿盛文彩。何当塞徼多驰驱，君王按图空踟蹰。\n黄金筑台买死骨，骐骥碌碌悲盐车。君不见养龙坑旁云气薄，咸阳苜蓿横秋漠。\n长鸣发迹自有时，谁其驭者今伯乐。"
        },
        {
            "标题": "连得故里书亲友逝者五六辈皆齿相亚为之怃然有感",
            "作者": "王世贞",
            "内容": "日子启北辕，密懿遵江垾。念昔火乍流，兹今冰未泮。\n如何违盻间，相携就涂炭。冥摄不待符，当暮宁容旦。\n百岁若须臾，况乃未过半。虽匪邺下才，能忘子桓叹。\n浮荣诱人老，流景疾于窜。慨靡黄金术，可以凌霄汉。\n窃聆无生言，庶几叶幽玩。"
        },
        {
            "标题": "拟古七十首 其七十 韦左司应物寄僧",
            "作者": "王世贞",
            "内容": "虑澹无可屏，端居生夜清。秋风在长松，谡谡令松鸣。\n因之动遥思，思我方外朋。趺坐深草色，流尘瘗函经。\n多露湿空山，欲往未能胜。回心入初地，万象了不应。\n方知见闻表，悠然有合并。如何怨碧云，役役伤道情。"
        },
        {
            "标题": "游侠篇 其二",
            "作者": "王世贞",
            "内容": "碧眼昆崙奴，腰间双明月。杯酒然诺间，寸心纵横发。\n三尺吴钩七尺身，为君一掷同秋尘。白虹射日日无色，咸阳道血波溅人。\n君不见平津邸车门，戟士夜如蚁，乾坤不平从此始。\n曷不一洗报天子，轵深里人安足拟。"
        },
        {
            "标题": "过中山视故人赵参议时废疾者十二年矣 其二",
            "作者": "王世贞",
            "内容": "多买城南种秫田，匡床拥被日陶然。真成四醉中山酒，不踏人间十二年。"
        },
        {
            "标题": "过中山视故人赵参议时废疾者十二年矣 其一",
            "作者": "王世贞",
            "内容": "满庭黄叶满床尘，总为人疏鸟雀亲。与说病身应莫恨，何人不是半残人。"
        },
        {
            "标题": "西城宫词十二首 其十一",
            "作者": "王世贞",
            "内容": "侍女俱传厌虏符，猫为铁骑鼠为奴。挦扯一博天颜喜，八宝金钱踠地铺。"
        },
        {
            "标题": "行抵平原而酒忽浊作此自嘲",
            "作者": "王世贞",
            "内容": "使君虚忝旧青州，无那平原有督邮。解使玺书今夜至，不教封作醉乡侯。"
        },
        {
            "标题": "省坐无赖阅杂册花草禽鸟凡十六色各成一绝漫题其后 其一 凌霄花",
            "作者": "王世贞",
            "内容": "枝牵蔓转叶纷纷，数朵蔫红学出群。盘石托根君莫笑，只言身自致青云。"
        },
        {
            "标题": "寄张广平助甫六首 其四",
            "作者": "王世贞",
            "内容": "可随桃李恨春风，曾是春风掌握中。千尺乔松万年雪，不知天地为谁功。"
        },
        {
            "标题": "西城宫词十二首 其十二",
            "作者": "王世贞",
            "内容": "不御坤宁二十年，玉阶埋月树迷烟。联房自信无人到，閒放猧儿自在眠。"
        },
        {
            "标题": "傅伯雅园亭杜鹃花二绝 其一",
            "作者": "王世贞",
            "内容": "百花争向傅亭开，独有妖红最后栽。不是锦江新样锦，蜀妃魂挟楚云来。"
        },
        {
            "标题": "吴门别李时养二绝 其一",
            "作者": "王世贞",
            "内容": "君为北客向南征，我是南人暂北行。阳鸟欲辞春燕至，那能不起故园情。"
        },
        {
            "标题": "漫兴八首 其七",
            "作者": "王世贞",
            "内容": "野夫兴就不复删，大海回风生紫澜。欲问济南奇绝处，蛾眉天半雪中看。"
        },
        {
            "标题": "西城宫词十二首 其八",
            "作者": "王世贞",
            "内容": "梨园弟子鬓如霜，十部龟兹九部荒。妒杀女冠诸侍长，大罗天上奏霓裳。"
        },
        {
            "标题": "饮华生茗",
            "作者": "王世贞",
            "内容": "君携阳羡茶，荐以中泠水。高卧读离骚，林端月初起。"
        },
        {
            "标题": "西城宫词十二首 其六",
            "作者": "王世贞",
            "内容": "红轩步挽碧油轮，白玉阶头不动尘。阿监排当须次第，喜来俱作放班人。"
        },
        {
            "标题": "西城宫词十二首 其十",
            "作者": "王世贞",
            "内容": "西苑传看白鹿归，金鳌桥下立依依。不论供张能如鹿，愁见鸳鸯接翅飞。"
        },
        {
            "标题": "碧玉沼",
            "作者": "王世贞",
            "内容": "一片荆山玉，琢成秋月圆。风波落叶尽，下有蔚蓝天。"
        },
        {
            "标题": "西城宫词十二首 其九",
            "作者": "王世贞",
            "内容": "鳌山烟火冠春城，步辇龙旌倒褪行。忽报大官供法酒，玉音宣唤五先生。"
        },
        {
            "标题": "入秋无事案头偶有纸笔随意辄书如风扫华不伦不理故曰杂题 其二十五",
            "作者": "王世贞",
            "内容": "赵州柏树子，强半嫌人死。脱得葛藤缠，走入齑瓮里。"
        },
        {
            "标题": "题沈启南画忘忧草",
            "作者": "王世贞",
            "内容": "嫣然一株花，媚此庭中幽。翻觉此名赘，人生何所忧。"
        },
        {
            "标题": "送内弟魏生还里 其二",
            "作者": "王世贞",
            "内容": "骨肉他乡别，干戈远道心。倘过杨子渡，约略较愁深。"
        },
        {
            "标题": "送内弟魏生还里 其一",
            "作者": "王世贞",
            "内容": "莫以齐门铗，悲歌尽日弹。醉君桑落酒，不敌郡斋寒。"
        },
        {
            "标题": "李子任侠好施予有古朱家剧孟风而文采胜之忽过余下榻留连竟日其空谷之慰可知也因赋近体一章赠之",
            "作者": "王世贞",
            "内容": "十年裘马自从容，肝胆中原惜未逢。倦后蓬蒿寻仲蔚，见来湖海失元龙。\n青山半入囊中草，明月长寒匣里锋。震泽烟波三万顷，酒船诗卷莫辞从。"
        },
        {
            "标题": "咏物体六十六首 其三十五 梧桐",
            "作者": "王世贞",
            "内容": "青葱峭茜秋十寻，髯松筱竹云沈深。阿阁天空凤双下，吹台风归龙一吟。\n已闻峄阳足远调，复见露井饶清阴。仓皇爨下荷拂拭，未孤衔恩一片心。"
        },
        {
            "标题": "谒北岳庙 其一",
            "作者": "王世贞",
            "内容": "祠坛缥缈遏云孤，肸蚃英灵飒有无。象应星辰天北极，气蟠龙虎帝神都。\n羞从禅代论金检，喜向侯邦乞宝符。混辟将何酬圣主，祁连不遣祭休屠。"
        },
        {
            "标题": "送皇甫子循游黄山白岳诸胜地得一律",
            "作者": "王世贞",
            "内容": "白岳黄山千万峰，峰峰云气欲如龙。平将远势凌天目，雅有高名配岱宗。\n风光旧属囊中草，岁月新收脚底筇。应作青莲李居士，九华拈出九芙蓉。"
        },
        {
            "标题": "归思",
            "作者": "王世贞",
            "内容": "一疏高天听肯卑，春程日日改归期。躬如韦杜长宜曲，迹似湘山尽可疑。\n鶗鴂欲传何地语，辛夷偏发故园枝。朝来短发犹堪把，懒向青铜问几丝。"
        },
        {
            "标题": "咏物体六十六首 其二十三 蜀葵花",
            "作者": "王世贞",
            "内容": "万里锦城通道远，十年金井沐恩深。幽兰空谷各从好，劲草疾风知见寻。\n不独秋霜能卫足，由来朝日便倾心。殷勤好诵虞蘩赋，笑杀相如漏上林。"
        },
        {
            "标题": "过故人赵参议饮时以病归",
            "作者": "王世贞",
            "内容": "当年紫马去长安，岂谓风尘早挂冠。丛桂长谣明月夜，据梧清枕白云寒。\n共思河朔诸贤饮，还问平原十日驩。我醉欲为歌伏枥，恐令如意碎琅玕。"
        },
        {
            "标题": "已卯元日雪中小饮试笔时以除夕立春",
            "作者": "王世贞",
            "内容": "柴门爆竹不须催，病怯流年又一回。已遣黄鸡驱腊去，真成白雪和春来。\n盘中传菜犹疑柏，庭际封条总是梅。任使台官傅酒诰，可能兹日废衔杯。"
        },
        {
            "标题": "送傅吴县入觐以善治民闻而山甫子予辈谓其负仙骨精禅理因赋此为饯",
            "作者": "王世贞",
            "内容": "吴门匹练贯三台，为是朝天彩鹢开。叶县仙人飞舄去，东阳大士应身来。\n君王别对重云殿，元会曾沾万岁杯。莫笑深山诸老宿，也骑竹马候江隈。"
        },
        {
            "标题": "挽九十三汤翁翁尝为吴邑丞时令子中丞以候代留襄",
            "作者": "王世贞",
            "内容": "共拟鸠筇履汉庭，忽惊鹤驭指青冥。吴中旧雨留棠树，天上新霾掩岁星。\n听罢府乌头欲白，攀来台柏树非青。襄阳耆旧能相挽，墨绖聊为借寇停。"
        },
        {
            "标题": "西城宫词八首",
            "作者": "王世贞",
            "内容": "色色罗衫称体裁，铺宫新例一齐开。菱花小样黄金合，昨夜真人进药来。"
        },
        {
            "标题": "西城宫词八首",
            "作者": "王世贞",
            "内容": "两角鸦青双箸红，灵犀一点未曾通。自缘身作延年药，憔悴春风雨露中。"
        },
        {
            "标题": "西城宫词八首",
            "作者": "王世贞",
            "内容": "千尺通星井幹楼，玉盘天酒夜来收。白茅螭捧黄金印，五利明朝欲拜侯。"
        },
        {
            "标题": "清明日谒孝陵步屧而下稍就肩舆抵观音门即事作",
            "作者": "王世贞",
            "内容": "不尽钟山紫，能令步屧便。涛声柏树杪，晓色桃花前。\n娇女怯上冢，贫家轻禁烟。后湖如练白，第少橛头船。"
        },
        {
            "标题": "西城宫词八首",
            "作者": "王世贞",
            "内容": "五雷坛上雷一声，海子闸口雨纵横。祈灵验后催传赏，马上朱提玉手擎。"
        },
        {
            "标题": "初夏游张氏山亭 其二",
            "作者": "王世贞",
            "内容": "丛林鸟雀傲，委巷渔樵通。回看一卷石，坐失千华嵩。\n藤萝行秋色，桧柏宿天风。投足岂在广，会心浩无穷。"
        },
        {
            "标题": "西城宫词八首",
            "作者": "王世贞",
            "内容": "花底传筹到五更，隐囊斜倚到天明。寒霜不敢蒙头坐，暖阁时聆謦欬声。"
        },
        {
            "标题": "寿伯融王孙五十时以除夕生",
            "作者": "王世贞",
            "内容": "及君知命境，况复览揆辰。王国生桢后，明堂布魏新。\n桑蓬送残腊，汤饼向初春。留得添筹客，同为守岁人。"
        },
        {
            "标题": "长安初月 其二",
            "作者": "王世贞",
            "内容": "青楼狭邪妇，秦月照眉鸦。荡子嫖姚幕，寒霜作鬓花。\n功成万户赏，莫向枕边誇。西去金张里，生来将相家。"
        },
        {
            "标题": "游虞山拂水岩 其一",
            "作者": "王世贞",
            "内容": "厉屐凭车思转豪，侧身吟望鬓重搔。风岩昼激诸天雨，阴壑寒生万树涛。\n行逐渔樵驯野计，卧看江海入秋毫。维摩近有招提在，苏晋如今醉欲逃。"
        },
        {
            "标题": "送妻弟魏生还里",
            "作者": "王世贞",
            "内容": "阿姊扶床泣，诸甥绕膝啼。平安只两字，莫惜过江题。"
        },
        {
            "标题": "龟山操",
            "作者": "王世贞",
            "内容": "龟之山吐云蔽龟山兮，彼龟不知以云藩兮。予望鲁社龟兮间之，君臣交贤谁兮辨之噫。"
        },
        {
            "标题": "越裳操",
            "作者": "王世贞",
            "内容": "赫赫文考，秉德渊冲。奕世而仁，八荒来同。彼荒越裳，侏㒧其音。\n何以贽我，有斐驯禽。驯禽伊何，耿介洁茂。言荐文庙，言扰灵囿。\n厥雊喔喔，厥羽鹤鹤。天质应金，其音中角。嗟予小子，敢尸国祥。\n无怠无荒，敬勖嗣王。"
        },
        {
            "标题": "猗兰操",
            "作者": "王世贞",
            "内容": "猗猗丛兰，芬于幽阻。彼美蘅杜，风所揄吐。芃芃禾黍，罹此暑雨。\n槁实不恤，世有饥者。徘徊九方，靡即宁处。君子悦心，不在爵土。\n嗟余已迈，归从兰所。"
        },
        {
            "标题": "别鹄操",
            "作者": "王世贞",
            "内容": "双鹄摩天兮翼中垂。临当诀兮感仳离。有子无子兮帝命之。轻弃置兮谁适为妃。"
        },
        {
            "标题": "残形操",
            "作者": "王世贞",
            "内容": "有梦维狸兮，而残其形。吉兮胡祥灾兮，而使我怦营。\n临深渊兮履薄冰，奉先人遗兮敢隳成。"
        },
        {
            "标题": "履霜操",
            "作者": "王世贞",
            "内容": "皇旻佐威兮夜陨霜。苴屦茄衣兮透若亡。霜胡为兮加憯悽。君晨朝兮毋粟乃肌。\n欲自明兮伤君志。泪滂沱兮念宗祀。"
        },
        {
            "标题": "采芝操",
            "作者": "王世贞",
            "内容": "坡陀崇阜，草木菁茂。畴其餦者，郁郁三秀。皇帝创始，功冠万古。\n唐哉虞哉，巢许不知。我以为芝，人以为薇。扣镰长谣，白云沾衣。"
        },
        {
            "标题": "将归操",
            "作者": "王世贞",
            "内容": "美哉水洋洋兮，中有潜龙变无方兮。饵欲蔽灵黯行藏兮，黾蚁伏窥胡弗祥兮。\n盍归乎来惠吾党兮，息魄虞渊众趋冥兮，加我数年绍馀光兮。"
        },
        {
            "标题": "采薇操",
            "作者": "王世贞",
            "内容": "上山采薇，斧冰炊之。旷荡八垠，顾瞻若縻。何所非人，季昆是依。\n达者互贤，曷救其非。句吴之乡，彼髡庶几。"
        },
        {
            "标题": "况子行答吉甫参政",
            "作者": "王世贞",
            "内容": "况子高眠药湖干，九日散发一日冠。眼前浮云富贵薄，笔底白雪交游寒。\n二千里外飞尺素，十八年前论寸丹。男儿意气当如此，区区得失那足齿。\n纵令骂坐灌将军，岂有酖人羊叔子。世上流言穷自定，吾徒傲骨生难已。\n君不能扬舲下建康，我不能张帆上豫章。长江浮沉恨书驿，落月梦醒愁空梁。\n豫章宗人贫孟尝，余生少贵输柴桑。大儿文举小德祖，野鹜可似家鸡长。\n君知犯斗双龙剑，元是吴工冶后霜。"
        },
        {
            "标题": "莆田林茂才远哭太常亡弟访我金陵书行卷赠之",
            "作者": "王世贞",
            "内容": "闽天万里棹，来叩娄江浔。封树门人泪，生刍国士心。\n汝能存墓剑，吾自感人琴。为语酬知地，春风在上林。"
        },
        {
            "标题": "入弇州园北抵小祗林西抵知津桥而止",
            "作者": "王世贞",
            "内容": "维东有萧寺，澄潭面若镜。步武稍逶迤，林香发幽兴。\n荼蘼组春玩，橘柚文秋饤。祗林未易攀，仙源或堪侦。\n胎禽引圆吭，万树窍相应。游履自麇集，毋劳开蒋径。"
        },
        {
            "标题": "阿子曲",
            "作者": "王世贞",
            "内容": "东家挽郎歌，西家嫁女哭。郎作口头语，那得见衷曲，阿子汝闻否。"
        },
        {
            "标题": "题宫人调鹦图",
            "作者": "王世贞",
            "内容": "杏花枝上绿衣娘，与诉宫中事不妨。只恐匆匆记未尽，且教三字忆君王。"
        },
        {
            "标题": "明卿自楚驰信相问云秋后当访我金陵以一诗贺儿骐豋第以六诗苦旱答之",
            "作者": "王世贞",
            "内容": "楚波如黛泻潺湲，美有双鱼尾更殷。中散已申秋后驾，巨卿从破别时颜。\n乍悲云汉黎民咏，忽羡星辰父子班。解道起然无物念，人间忧乐也相关。"
        },
        {
            "标题": "苦旱歌",
            "作者": "王世贞",
            "内容": "君不见岁已在酉魃为虐，五月黄尘恣飘瞥。农家儿女窃愁叹，辘轳殷殷夜不绝。\n原草新疑野火烧，山田久作十字裂。我欲伸眉向谁说。\n东南转漕匮奔送，西北军声尚澒洞。桑林不闻六事祷，柏梁已上乾封颂。\n阴云油油乍东至，远近欢呼声动地。恶风忽从云际起，顷刻荡散归天意。\n青袍皂带者何事。中夜不眠坐待旦，三星在空月烂烂。\n偶思东海亦可怜，一妇横死枯三年。京师赏罚未足算，李斯痛哭咸阳之市边。"
        },
        {
            "标题": "赠柳陈父",
            "作者": "王世贞",
            "内容": "吾爱柳夷旷，相逢输素襟。紫髯伧父相，白雪郢人音。\n未办买山橐，谁怜避地心。世情杯酒似，处处可浮沉。"
        },
        {
            "标题": "爱妾换马",
            "作者": "王世贞",
            "内容": "只解驱驰易，宁言离别难。兰膏啼玉箸，桃雨汗金鞍。\n物喜酬新主，人悲恋故欢。横行度辽海，那问剪刀寒。"
        },
        {
            "标题": "八哀篇 其四 陈方伯鎏",
            "作者": "王世贞",
            "内容": "子兼性坦陀，友余实忘年。岂乏一世用，沈冥文酒间。\n上书谢不任，归耕太湖田。右伯亦已尊，家具尚萧然。\n至今绰楔表，蛟龙郁相缠。"
        },
        {
            "标题": "李子华见过偶成",
            "作者": "王世贞",
            "内容": "此身犹健在，归计日萧疏。尔挟轩皇问，吾安泛胜书。\n闲真爱罗雀，懒至怯烹鱼。垂死犹贪客，徐卿未易如。"
        },
        {
            "标题": "古乐府杂题二十绝 其十四 爱妾换马",
            "作者": "王世贞",
            "内容": "燕颔风云切大荒，雕鞍新热冷红妆。权奇到底应须尽，其奈蛾眉也是霜。"
        },
        {
            "标题": "八哀篇 其五 陆尚宝师道",
            "作者": "王世贞",
            "内容": "陆公昔射策，天子异其对。世路方易工，悠然成孤退。\n折节酬古欢，畅情在游艺。既成一家言，聊滋暮年味。\n凤德匪遽衰，鸿心终何异。"
        },
        {
            "标题": "罢官杂言则鲍明远体十章 其三",
            "作者": "王世贞",
            "内容": "东家请急归，骊驹玉勒多光辉。西家乞骸还，秋风尽买南山田。\n我今遘家难，仓皇荷恩休。囊中俸钱支取尽，明年要典鹔鹴裘。\n男儿有身饥亦可，恨不饱杀安昌侯。"
        },
        {
            "标题": "汉铙歌十八曲 其三 艾如张",
            "作者": "王世贞",
            "内容": "艾而张罗，人乏马饥。谁令艾之，令禽惊磔飞。罗不得禽，谪子无处。\n禽大欢喜，复集于所。将禽与子，齐适天地。置酒高堂中，愿尔百千万岁。"
        },
        {
            "标题": "太保刘文安公挽诗十咏 其三",
            "作者": "王世贞",
            "内容": "帝念桓荣逝，沾衣命礼曹。恩从上冢极，名以授书高。\n令子馀三鼎，孤卿自七牢。君看潞水畔，流泽尚滔滔。"
        },
        {
            "标题": "太保刘文安公挽诗十咏 其四",
            "作者": "王世贞",
            "内容": "生存公望郁，老去国恩加。蜜作尚书印，黄颁保相麻。\n帝纶昭似日，云锦烂生花。视草当年地，题名醉墨斜。"
        },
        {
            "标题": "游莲花庵西水亭得南字",
            "作者": "王世贞",
            "内容": "一雨劲柔篮，干花弄晚酣。僧来誇世外，吾醉忆江南。\n凉色深茶椀，溪阴逗葛衫。吏人排马急，毋乃报朝参。"
        },
        {
            "标题": "太保刘文安公挽诗十咏 其二",
            "作者": "王世贞",
            "内容": "天与滕公室，今看更郁然。泽应沾草木，光自吐云烟。\n已给东园器，仍分少府钱。南阳有原氏，不得擅新阡。"
        },
        {
            "标题": "太保刘文安公挽诗十咏 其一",
            "作者": "王世贞",
            "内容": "海宇推黄发，朝廷念硕肤。青宫新太保，赤舄旧东都。\n品极三司贵，名尊两字扶。今来稽古力，谁不羡为儒。"
        },
        {
            "标题": "过八公山作",
            "作者": "王世贞",
            "内容": "八公昔事淮南王，丹成不救淮南亡。人言淮王上天去，八公骖乘同翱翔。\n不然五百馀年后，能使氐眼成苍茫。白石依然白鼻马，绿杨俱作绿沈枪。\n晋祚灵长岂在汝，呜呼女辈诚荒唐。君不见淮南城外兵百匝，淮南令公朝玉皇。"
        },
        {
            "标题": "八月十八日观潮季生所潮不甚涨而饮甚适有作",
            "作者": "王世贞",
            "内容": "雪山东控海门流，望里微茫迥更愁。八月虚传枚叔赋，千年欲散伍胥雠。\n干云彩鹢帆徐展，夹浦朱帘雨尽收。唯有汪伦偏解我，还将水调按歌头。"
        },
        {
            "标题": "久病作",
            "作者": "王世贞",
            "内容": "一卧三钻火，扶携厌此身。验来方渐少，点罢药堪贫。\n万事须归病，千秋肯傍人。傲春僵后木，愁影钓馀鳞。\n绿醑判教负，黄花也自颦。久甘吾道左，翻得物情真。\n书癖仍玄晏，诗名岂照邻。亦知多掩镜，揽罢易沾巾。"
        },
        {
            "标题": "问华起龙工部",
            "作者": "王世贞",
            "内容": "生今杜门处，春草故人疏。罢读考工记，俱称行秘书。\n毋云计左矣，吾亦赋归欤。见说君山色，萧条宦兴如。"
        },
        {
            "标题": "末五子篇 其五 胡先辈应麟",
            "作者": "王世贞",
            "内容": "胡郎天挺豪，弱龄富篇咏。突窥济南室，摆脱信阳境。\n高岭秀繁条，何所不辉映。顺风扬妙音，畴能不倾听。\n沈思穷正变，广心饶比兴。牛耳终自归，蛾眉竟谁并。\n已睹千刃翔，徒劳众口竞。"
        },
        {
            "标题": "得张直卿参政书有怀却寄",
            "作者": "王世贞",
            "内容": "青门柳丝昔踟蹰，使君五马玉不如。北风吹残历下酒，南斗忽堕湘中书。\n山城虎豹日妨卧，水国鼋鼍谁与居。安得便呼从事去，相携射取武昌鱼。"
        },
        {
            "标题": "送陈郡丞履入为户部郎君凡两丞吾郡矣",
            "作者": "王世贞",
            "内容": "上佐重辉泽国乡，中朝新拜地官郎。逾深竹马他年意，不改银鱼旧日光。\n奏计有人贤尹铎，采风何议难弘羊。临岐更拭垂枯眼，为有闾阎泪万行。"
        },
        {
            "标题": "过故陆虞部第有感",
            "作者": "王世贞",
            "内容": "昔余奉使还，两饮虞部家。虞部三郎君，各各斗豪奢。\n初筵行大白，邀我醉梅花。此梅十亩阴，老龙吐嵯岈。\n酒酣吹铁笛，万玉乱横斜。落月参黄昏，笑上白鼻騧。\n再醉牡丹亭，春光亦繁华。斗大赪金盘，朵朵压红纱。\n疑将并州刀，碎裁洞庭霞。珊瑚续夜照，不惜鞭日车。\n此乐难数得，往往逢人誇。转盼不十年，陵谷忽迁沦。\n牡丹剉食马，老梅斧为薪。东风依旧吹，惟见菜甲春。\n额是虞部额，人非虞部人。中有刁家奴，浊气搏秋旻。\n虞部昔肺腑，况乃手足亲。一为并吞念，百巧日夜新。\n二子散他州，长者委黄尘。问主既已非，此梅安足论。\n归来见儿竖，骄騃不能驯。抚心长太息，恻怆涕沾巾。"
        },
        {
            "标题": "追补姚元白市隐园十八咏 其八 海月楼",
            "作者": "王世贞",
            "内容": "明月将海色，阑入君家楼。凭栏一矫首，满地金波流。"
        },
        {
            "标题": "小轩新构枕白莲池即碧莲也一丘岿然池上三方皆竹闲居偶成四章 其一",
            "作者": "王世贞",
            "内容": "壁画白莲社，池种白莲花。清梵既已毕，浊醪徐当赊。\n远公故不禁，陶令亦无他。从此西方路，还应置酒家。"
        },
        {
            "标题": "小轩新构枕白莲池即碧莲也一丘岿然池上三方皆竹闲居偶成四章 其三",
            "作者": "王世贞",
            "内容": "轩中何所有，秋兰碧葳蕤。钩帘落花入，围棋清昼移。\n何以荅韶景，偶然咏新诗。不涉人间境，人间那得知。"
        },
        {
            "标题": "小轩新构枕白莲池即碧莲也一丘岿然池上三方皆竹闲居偶成四章 其二",
            "作者": "王世贞",
            "内容": "前林绿筱润，后沼碧莲芳。介尔一丘上，翛然三伏凉。\n偶凭扶老去，聊唤索郎尝。除却香山叟，谁能共我狂。"
        },
        {
            "标题": "乐府变十九首 其十一 白莲花",
            "作者": "王世贞",
            "内容": "白莲花，捧世尊。左跪圣母，右拜神君。莲花水，浴金盆。\n男女行照之，女为后妃男侯王。金貂罗纨耀两行。\n生当踏玉阶，死当坐天堂。谁为遣汝来，丘太师、周太师，却立那，颜东西。\n授汝尺一锦牍，赤白号带两头垂。但入上谷云中得，好儿郎，因依精兵十万骑，一一衔枚后头随。\n天运好反覆，白发所谋私。反接向市中，号呼众男女，曷不救我为。\n救我死者坐天堂，生当踏玉阶。忽有一书生，众不识为谁。\n书生从何来，乃是阙下上书男子，长流关外醉卧阛阓间，夜半缚致之。\n桃李种山冈，莲花种湖陂。刺舟摘莲花，却折桃李枝。\n东市标，书生头。鼓曈昽，使者輶。千金赏，万户侯。道傍跌足涕被面。\n中丞封，御史转。丞相阁中三日宴。"
        },
        {
            "标题": "用前例送家弟敬美视闽中学然至北水关而止盖余已徙居乡故也",
            "作者": "王世贞",
            "内容": "眼枯无泪意茫然，谢傅凭何遣暮年。若使弹成白翎雀，便应生断琵琶弦。"
        },
        {
            "标题": "白龙洞",
            "作者": "王世贞",
            "内容": "春雷地底发，匹练空中飞。毋劳久行雨，解旱便应归。"
        },
        {
            "标题": "庭有小方池延袤不盈丈种白莲花且植五垂柳环之",
            "作者": "王世贞",
            "内容": "雪白莲花出水开，陶家仙令好徘徊。纵令无酒攒眉去，且为薰风五柳来。"
        },
        {
            "标题": "咏物体六十六首 其二十七 萱花",
            "作者": "王世贞",
            "内容": "离离朱蕊傍雕栏，雨叶烟跗夏未残。无酒此乡偏淡荡，有书从竹共平安。\n花开锦里名长乐，树出嵇家号合欢。何以北堂常植此，三荆同拟百年看。"
        },
        {
            "标题": "白马篇",
            "作者": "王世贞",
            "内容": "白马西北驰，矫若云中电。胡锦作障泥，络头珊瑚钿。\n片片汗桃花，喷嘶赤琼霰。捐身出大漠，雄才为君见。\n祁连春如赭，白日苍黄变。所至自无坚，腾骁必居先。\n横悬单于首，驰奏未央殿。改从中黄服，遂压天闲选。\n苜蓿春正饶，力疲不成咽。遗像在凌烟，英风飒然变。\n亮无百年物，得施躯不贱。"
        },
        {
            "标题": "白云峰",
            "作者": "王世贞",
            "内容": "春来元气日氤氲，大岩小岩屯白云。山人自是陶弘景，纵有那应分赠君。"
        },
        {
            "标题": "哭子与方伯五首 其三",
            "作者": "王世贞",
            "内容": "慈乌别宿旧林枝，寡鹄啼霜听转悲。论比伟长差有位，年齐摩诘总无儿。\n吴云欲散青箩馆，滇海虚传白雪辞。从此箬溪西去路，的应难似旧游时。"
        },
        {
            "标题": "武昌刘长卿先生见访与谈啖河鲀鲙残作",
            "作者": "王世贞",
            "内容": "问余何事忽轩渠，乐府刘生意气余。垂老数行游侠传，居平一纸绝交书。\n时清不救鮿生窘，事往那论剑术疏。偶为海王输俊味，对君犹忆武昌鱼。"
        },
        {
            "标题": "白云谣",
            "作者": "王世贞",
            "内容": "白云西来，弥漫四垂。虽有赤骥，畴能不迷。将子暂留，有桃如饴。"
        },
        {
            "标题": "陆成叔出新诗俊丽甚然多平康巷中语走笔戏赠且以为风",
            "作者": "王世贞",
            "内容": "烟月清溪里，风流白苎辞。玉台编后出，银字管中吹。\n六代才难尽，三山景尚奇。毋令小谢后，寂寞使人悲。"
        },
        {
            "标题": "江南曲 其二",
            "作者": "王世贞",
            "内容": "庭前百合花，露冷烟脂赤。对镜理新妆，羞他好颜色。\n从此不簪花，恐欢心更易。"
        },
        {
            "标题": "游白云观遇钟了髻",
            "作者": "王世贞",
            "内容": "行散到古院，翛然遇真师。落日澹眉宇，清霜疏鬓丝。\n饭温初煮石，丹冷旧封泥。嗒坐浑无语，蝉声秋树枝。"
        },
        {
            "标题": "过莫公远草堂有作",
            "作者": "王世贞",
            "内容": "流水欲尽处，见君白云堂。谁云四立壁，解有双脩篁。\n开卷动秋色，谈诗过夕阳。出门一长啸，迥尔高天苍。"
        },
        {
            "标题": "夜夜曲",
            "作者": "王世贞",
            "内容": "夜夜连枝帐，不复知惆怅。夜夜同心绮，亦复忘欢喜。\n唯有梦梁州，追欢更解愁。匡床凉似水，初月澹如钩。"
        },
        {
            "标题": "潘方伯邀游豫园",
            "作者": "王世贞",
            "内容": "豫园长日锁岧峣，为我聊惩鸟雀骄。碧沼静能涵象纬，朱甍高自割烟霄。\n嵯峨玉耸栖云岫，宛转银题上汉桥。却笑闲居先散骑，枋榆三尺也逍遥。"
        },
        {
            "标题": "过莫丈方伯园再过伯子云卿园作",
            "作者": "王世贞",
            "内容": "别分仁诲第，自起辟疆园。窈窕藏春癖，萦纡选胜繁。\n倒池深柳色，微雨逗禽言。梓泽真堪号，潘诗许再论。\n地应占宅相，书可胜家尊。看竹知无忤，王郎好弟昆。"
        },
        {
            "标题": "戚将军赠宝剑歌 其六",
            "作者": "王世贞",
            "内容": "霜华出匣影迷离，懒傍商山刈紫芝。腰下长镰来便妒，不须风雨论雄雌。"
        },
        {
            "标题": "戚将军赠宝剑歌 其二",
            "作者": "王世贞",
            "内容": "铸成胡冶笑相看，朵朵莲花映日寒。自是君家第三剑，当年不遣赠来丹。"
        },
        {
            "标题": "戚将军赠宝剑歌 其八",
            "作者": "王世贞",
            "内容": "虎丘山头夜泊舟，青锋相为割离愁。吴王墓里三千剑，白虎于今不敢游。"
        },
        {
            "标题": "戚将军赠宝剑歌 其一",
            "作者": "王世贞",
            "内容": "暂脱将军铁裲裆，辘轳垂首匣无光。十年侠血沾犹暖，不试燕然顶上霜。"
        },
        {
            "标题": "题柏舟画卷赠高母",
            "作者": "王世贞",
            "内容": "谁言卫风荡，乃有共姜妇。谁言吴趋薄，亦有高令母。\n当时髧髦歌柏舟，今日青灯照白头。纵令淇澳清彻底，争似胥江不肯流。"
        },
        {
            "标题": "戚将军赠宝剑歌 其七",
            "作者": "王世贞",
            "内容": "都督吴钩月并悬，中丞长铗字龙泉。相逢莫道延津事，且诵庄生第几篇。"
        },
        {
            "标题": "戚将军赠宝剑歌 其四",
            "作者": "王世贞",
            "内容": "毋嫌声价抵千金，一寸纯钩一寸心。欲识命轻恩重处，灞陵风雨夜来深。"
        },
        {
            "标题": "戚将军赠宝剑歌 其三",
            "作者": "王世贞",
            "内容": "永夜清铅泪自流，不从飞将取封侯。由来龙蹻山人晓，踏上瑶京十二楼。"
        },
        {
            "标题": "冬日同客游李太常伯华诸园",
            "作者": "王世贞",
            "内容": "窈窕纵横事事宜，还如谷口动京师。幽亭护竹寻难遍，寒日穿萝袅易垂。\n径尽樽醪时一引，坐新钟鼓不须移。风林忽送青山色，霜榭俄低白雪枝。\n歌罢缠头珠错落，舞残垂手玉逶迤。城隅柝响催逾劲，席里杯行愬莫迟。\n四海烽烟容汝老，百年丘壑为谁私。须留麈尾听玄讲，未许悲吟伏枥词。"
        },
        {
            "标题": "包山寺",
            "作者": "王世贞",
            "内容": "山名从鲍靓，寺榜尚萧梁。地拥诸峰合，天容一刹藏。\n松楸深自老，橘柚早能香。随意尝僧供，支筇礼上方。"
        },
        {
            "标题": "送汤比部捧元正表入贺时青琐十年矣",
            "作者": "王世贞",
            "内容": "锦吹牙旌捧传轩，千官鹄立贺正元。十年供奉铜龙署，今旦传开白虎樽。\n共羡使星人是法，毋轻秋省室曾温。知君蒿目多吁画，为借椒香奉至尊。"
        },
        {
            "标题": "报恩寺塔歌",
            "作者": "王世贞",
            "内容": "壮哉窣堵波，直上三百尺。金轮撑高空，欲斗晓日赤。\n浮云遏不度，穿泉下无极。钟山颉顽一片紫，余岭参差万重碧。\n高帝定鼎东南垂，文孙"
        },
        {
            "标题": "戚将军赠宝剑歌 其十",
            "作者": "王世贞",
            "内容": "季狂耽酒胜冯驩，醉里侯门策懒干。应为闽中鱼价贱，未曾留借蒯缑弹。"
        },
        {
            "标题": "戚将军赠宝剑歌 其九",
            "作者": "王世贞",
            "内容": "螭头衔玉虎丝绦，白昼凌霜夜吼涛。东海王生身渐老，可能酬得吕虔刀。"
        },
        {
            "标题": "过德州不及访于鳞有寄 其二",
            "作者": "王世贞",
            "内容": "北风吹土染征裘，岐路安期可自由。疋练转深吴马色，千金不散鲍山愁。\n青萍合日方为剑，白雪寒时独倚楼。最好渐圆新夜月，片帆无赖下扬州。"
        },
        {
            "标题": "悲哉行",
            "作者": "王世贞",
            "内容": "四坐且罢欢，听我悲哉行。悲从中心发，轻言涕自零。\n疾风吹难散，春阳不能平。矫矫南山松，屈为虬龙形。\n干霄自本性，焉用美好称。宁为折蕙兰，安为令不芳。\n但睹连城碎，谁睹改其光。与世既殊辙，各自伸所长。\n悲哉复悲哉，古今尚茫茫。"
        },
        {
            "标题": "赠华存叔鸿胪还朝短歌一章",
            "作者": "王世贞",
            "内容": "君不见相如不肯甘赀郎，赋成六传游故乡。太守前驱令负弩，千秋词笔增辉光。\n男儿致身厌凡格，又不见华郎亦是文章伯。昨拜鸿胪奉使归，门前皂盖如鸦色。\n玉壶乍乾歌乍停，银河荧荧隔两星。君星是使我是客，回首浮云千尺青。"
        },
        {
            "标题": "题白雪山房赠李勋卫言恭",
            "作者": "王世贞",
            "内容": "凉公驱卒入蔡州，白旄寒压银兜鍪。有孙不写云台色，却写吾家王子猷。\n去年夜半燕中曙，天花散入临淮署。酒畔何山是玉山，窗前几树真璚树。\n主人鹤氅芙蓉巾，亭亭姑射仙丰神。寸丝立起洛阳卧，片语能开郢里春。\n王生迩来罢山水，为君冰弦重绕指。君莫问白雪楼、鲍山址，楼中之人人亦李，君歌撒盐差可拟。"
        },
        {
            "标题": "谒北岳庙 其二",
            "作者": "王世贞",
            "内容": "郁盘河朔古今雄，柴望千秋礼数崇。黑展灵旗开水德，白飞穹石见神功。\n尊同四岳非真拜，秩比三台是寓公。闻道率然元尔阵，可无风雨净遥空。"
        },
        {
            "标题": "存没口号十六首 其五 俞宪使德甫",
            "作者": "王世贞",
            "内容": "一官才显复途穷，白简无心也未公。闻道豫章秋色里，萧条归橐不禁风。"
        },
        {
            "标题": "喜于鳞被召作",
            "作者": "王世贞",
            "内容": "物色乾坤满，羊裘尚寂寥。忽闻求剑诏，实已应弓招。\n骚雅名终在，巢由卧转骄。弹冠岂吾事，或可擅渔樵。"
        },
        {
            "标题": "遥望北邙山",
            "作者": "王世贞",
            "内容": "遥望北邙山，冢墓郁相樛。石兽蹲草间，妖狐误来求。\n斧斤焉施伐，原窞各趋畴。积泯渐成无，焉能睹其由。\n生时藉世赢，迹往神不留。岂若蓬蒿士，一语为千秋。"
        },
        {
            "标题": "孔阳宗侯贻诗见赠侑以二鴳鹉杯答谢一律",
            "作者": "王世贞",
            "内容": "白云丛桂亦悠哉，紫气洪都黯未开。禄薄可闻宗正法，诗新谁念小侯才。\n幽怀巢父珊瑚树，远信君房鹦鹉杯。我欲携将习池上，铜鞮听尽始归来。"
        },
        {
            "标题": "由南岩寻北岩谒不二和尚",
            "作者": "王世贞",
            "内容": "降陟虽疲迹，眺览用怡心。心怡体自调，支策探道林。\n是时春初暮，遥绿结屯阴。一幡飏空表，双树吐缘寻。\n初窥但绝壁，缓步得精蓝。开士久杜机，眄睐不能禁。\n延我坐芙蓉，啖我以林檎。清梵和流泉，噌吰海潮音。\n忽睹西岫景，圆规已半侵。归来愧禽鱼，自得忘高深。"
        },
        {
            "标题": "弇园杂咏四十三首 其三十八 碧莲池",
            "作者": "王世贞",
            "内容": "世尊莲正青，远公莲自白。尔向青白间，别作天水碧。"
        },
        {
            "标题": "寄赠陆丈叔平时年八十城居矣",
            "作者": "王世贞",
            "内容": "支硎旧居花似锦，日日青山对高枕。栏中养鸭自呼名，笼里焙茶仍第品。\n纵令丹青妙入神，懒与探微作后身。但倾凿落天地老，偶染侧理云霞新。\n丈人畏俗不畏客，丈人逃名名转迫。骠骑门前聘难致，鸡林市中购即得。\n近闻颇倦襄阳耕，共惊庞公初入城。间从弘正语旧事，雅嗣文沈称先生。\n众中论交余最后，每得余言誇不朽。肯向芙蓉池上游，巾箱杂物皆翁有。"
        },
        {
            "标题": "子厚宗侯贻书及诗见赠赋此奉答",
            "作者": "王世贞",
            "内容": "结得双缄学鲤形，商歌欲读更愁听。龙当倦雨须名伏，鸿不高空可字冥。\n纵许平原求自试，宁如中垒罢传经。当年却悔无休汝，谁似君家眼代青。"
        },
        {
            "标题": "上人将谒补陀过金陵谒诗为别 其二",
            "作者": "王世贞",
            "内容": "宝地莲花不动尊，如何移足向红尘。请公但问金陵客，若个能抛火宅身。"
        },
        {
            "标题": "夜宿碧云寺",
            "作者": "王世贞",
            "内容": "幽人夜无寐，初月衔山阁。不见月出光，但见松影落。"
        },
        {
            "标题": "晋中得亡妾信志感 其一",
            "作者": "王世贞",
            "内容": "歌鹿初停奏，来鸿已叹离。一棺谁傍汝，两口别称儿。\n拭泪偷潜滴，关心忍自支。丈夫多意气，元不为蛾眉。"
        },
        {
            "标题": "碧云寺逢王元肃",
            "作者": "王世贞",
            "内容": "岂谓招提境，逢余万里归。故人歌出塞，游子泪沾衣。\n烽火垂成劫，衣冠未息机。去留俱不可，执手意翻飞。"
        },
        {
            "标题": "李照者故徐方伯子与与仆之笔砚交也膺贡北上一诗赠之",
            "作者": "王世贞",
            "内容": "襄南纳节任居诸，地下修文亦替除。谁信青毡余旧宿，于今白首向公车。\n垂钩渭叟长嫌直，结网唐家故不疏。主府似怜三语掾，橐装无恙万言书。"
        },
        {
            "标题": "竺上人六月闭关禅诵精进书此勉之 其二",
            "作者": "王世贞",
            "内容": "维摩丈室外，苔藓自经旬。岂以薰脩业，能坚忍辱身。\n觅心不可得，缚汝竟何人。好去门前路，清溪涨色新。"
        },
        {
            "标题": "上人将谒补陀过金陵谒诗为别 其一",
            "作者": "王世贞",
            "内容": "百日都无一日闲，暂闲如在补陀山。难将面目从师勘，且向潮音洞里还。"
        },
        {
            "标题": "生日于泖塔避客作",
            "作者": "王世贞",
            "内容": "六十寻常有，纷余旧念牵。莫谈弧矢□，□□蓼莪篇。\n白社堪投老，青山不计年。祗应逢此月，长唤泖湖船。"
        },
        {
            "标题": "竺上人六月闭关禅诵精进书此勉之 其一",
            "作者": "王世贞",
            "内容": "闻师初解夏，一钵与绳床。幡影白云静，钟声清昼长。\n霞餐有禅悦，水观生微凉。请看降心后，依然花草香。"
        },
        {
            "标题": "见德州李帅谈边事有感",
            "作者": "王世贞",
            "内容": "秋色大荒甚，单于吹角时。移营千障急，转饷九边迟。\n国事俱黄口，材官几白眉。向来歌舞地，回首半疮痍。"
        },
        {
            "标题": "长兴哭子与归途即事有感 其二",
            "作者": "王世贞",
            "内容": "龙湾北岸骨堪栖，漠漠愁云片片低。一种印山寒食地，白公坟畔酒成泥。"
        },
        {
            "标题": "碧玉歌",
            "作者": "王世贞",
            "内容": "碧玉好女儿，自谦无倾城。阿大李家姊，枉得佳人名。"
        },
        {
            "标题": "二子诗多感边事再叠一首",
            "作者": "王世贞",
            "内容": "夜色舒长啸，西风吹满楼。边书白羽箭，宫诏紫貂裘。\n天地心难测，关河气转愁。鼓鼙敲月晕，兵甲暗霜秋。\n万柝行营满，千金选士收。请缨犹贾疏，勒碣几班游。\n金马名谁在，铜驼迹自留。乘轩吾道薄，赐第主恩稠。\n远愧吴门卒，朝簪未敢投。"
        },
        {
            "标题": "碧云寺泉",
            "作者": "王世贞",
            "内容": "苍龙戢其首，日夜漱寒玉。助尔松风声，借之竹色绿。\n时从斋厨下，泠然注空谷。自爱穿云多，焉知出山浊。\n一酌聆斯言，徘徊怆心曲。"
        },
        {
            "标题": "长兴哭子与归途即事有感 其三",
            "作者": "王世贞",
            "内容": "当年六子五沈沦，一作人间舌底人。暗数古来文苑传，谁能白发画麒麟。"
        },
        {
            "标题": "弇山堂后石甃芙蓉池",
            "作者": "王世贞",
            "内容": "弇山堂北四绮树，落花尽落芙蓉池。丙夜盈盈璧月照，伏日习习香风吹。\n卫军开府夸上客，秘监擘纸裁新诗。野夫但解碧筒饮，九窍凉生当语谁。"
        },
        {
            "标题": "道场山绝顶望太湖",
            "作者": "王世贞",
            "内容": "危阁耸层峦，松涛五月寒。太湖十万顷，斜浸碧阑干。\n杯中映滵汩，槛外腾超忽。回光竞千鬣，穷岛迫一发。\n青天不道向外生，白日如从此间没。三萍渐近三馀皇，便欲呼之汎渺茫。\n纵然未入林屋去，且指包山寻故乡。"
        },
        {
            "标题": "长兴哭子与归途即事有感 其一",
            "作者": "王世贞",
            "内容": "屈指流年醉里论，清溪如旧泪痕新。也知不乏追随客，谁是当时共济人。"
        },
        {
            "标题": "夏日再宿碧云寺",
            "作者": "王世贞",
            "内容": "春来虎溪笑，别尔竟长途。初地缘犹在，诸天念未孤。\n比丘惊出定，檀越见能呼。忍草看如昨，灵花问已无。\n归云仍卧榻，流水自斋厨。病骨苏金髓，尘心冷玉壶。\n暂栖同怖鸽，乞食伴饥乌。欲施周颙宅，吴中盗一区。"
        },
        {
            "标题": "题画瓯碧牡丹",
            "作者": "王世贞",
            "内容": "沈香亭畔玉傞俄，叠叠春山捧翠螺。何似江南天水碧，周娘亲为剪宫罗。"
        },
        {
            "标题": "碧云寺泉",
            "作者": "王世贞",
            "内容": "碧云长在天，碧泉长在山。谁怜卓锡后，宛转向人间。"
        },
        {
            "标题": "瀫阳公入佐天官兼领翰学赋此送之",
            "作者": "王世贞",
            "内容": "且莫疑清世，居然表直臣。已烦司藻鉴，还复赞丝纶。\n起色江湖浊，封章岁月新。须公一砥柱，吾意已沉沦。"
        },
        {
            "标题": "长兴哭子与归途即事有感 其四",
            "作者": "王世贞",
            "内容": "碧练东来是霅川，银鱼紫蟹不论钱。从他风景长如画，割却浮家一段缘。"
        },
        {
            "标题": "瀫阳公入佐天官兼领翰学赋此送之",
            "作者": "王世贞",
            "内容": "分曹犹得坐春风，忽领鹓鸾向碧空。三入承明阶转峻，两参均统寄逾隆。\n星辰不隔瞻依表，桃李争归启事中。青省倘过张乐地，莫惊江畔有冥鸿。"
        },
        {
            "标题": "长兴哭子与归途即事有感 其五",
            "作者": "王世贞",
            "内容": "太初收骨道场山，与隔新坟定几湾。六十年来无麦饭，可能相对忆人间。"
        },
        {
            "标题": "长兴哭子与归途即事有感 其六",
            "作者": "王世贞",
            "内容": "玉龙桥下水纵横，酒眼摩娑醉语轻。不道便成生死别，至今犹自恨潮声。"
        },
        {
            "标题": "碧云寺",
            "作者": "王世贞",
            "内容": "峭壁琳宫转，丛篁白日移。斲云探地脉，喷雪注天池。\n祗树开千腊，昙花供六时。伏鱼惊午衬，眠犊起春耔。\n色界烟霞满，空门岁月私。苔阴侵屃屃，鸟影散罘罳。\n入观香时发，铨真听不疑。悟来珠炯炯，无复叩摩尼。"
        },
        {
            "标题": "应试夜泊贞女庙示一二友 其一",
            "作者": "王世贞",
            "内容": "南来夜泊贞女庙，有客一二时相通。孤蓬倚树鸟惊宿，白露湿衣人在空。\n遥怜故乡共明月，独有游子知寒风。何事长安浑不见，无数浮云北望中。"
        },
        {
            "标题": "送表兄卢生南归 其一",
            "作者": "王世贞",
            "内容": "大江南去水茫茫，到日秋风为解装。栖鸟渐閒人渐少，不知何处是家乡。"
        },
        {
            "标题": "楚行意颇不决聊成一章",
            "作者": "王世贞",
            "内容": "邸吏空惊腰绶新，婆娑仍惜据梧身。文章殢我终投笔，岁月欺人转积薪。\n旧事懒听湘水曲，衰颜羞睹武陵春。何如且作祗园主，经卷茶铛次第陈。"
        },
        {
            "标题": "为姚卞山题临云阁",
            "作者": "王世贞",
            "内容": "知君是姚合，小咏满菰城。飞阁千山表，流云四面生。\n时时润几席，往往卧檐楹。莫学通明吝，相为贮一鎗。"
        },
        {
            "标题": "应试夜泊贞女庙示一二友 其二",
            "作者": "王世贞",
            "内容": "贞女庙头鼓鼕鼕，忽惊游客归梦中。扁舟一叶天上下，茅屋数间水西东。\n伤心南国钓鲈地，矫首上林征雁风。莫怪殷勤惜杯酒，试问愁城谁为攻。"
        },
        {
            "标题": "题文太史画别介征户部",
            "作者": "王世贞",
            "内容": "淡霭徐分远近山，孤舟相对白鸥闲。他年倘访弇州叟，只在渔歌欸乃间。"
        },
        {
            "标题": "彰义门别舍弟作",
            "作者": "王世贞",
            "内容": "谴绻西郭门，仓惶见车辕。岂无连珠泪，哽咽不能弹。\n车人唱登程，掩耳畏游环。鸿雁孤飞鸣，噭噭悲以酸。\n岁暮有临岐，乃在兄弟间。况我罗家难，严亲滞深犴。\n百恤在二人，行留竟何言。留者差一身，行者百念攒。\n白日布高天，不照幽谷寒。高天会有卑，幽谷会有迁。\n豺虎卧中逵，狐狸为司藩。勖哉閟其口，毋乃令人传。"
        },
        {
            "标题": "送沈司训之仁和 其一",
            "作者": "王世贞",
            "内容": "七百里多平水面，江南大抵是仙官。宝带桥头别亲旧，莺花一路到临安。"
        },
        {
            "标题": "谢茂秦卢次楩谒余于魏郡有作",
            "作者": "王世贞",
            "内容": "命驾俱千里，衔杯问各天。文章一言合，姓字两生传。\n贯日荆卿匕，飞霜邹氏篇。璧还新去赵，金尽旧游燕。\n偃蹇中原并，纵横处士偏。青云折箕踞，白日助高眠。\n老尽人间态，贫操物外权。酒徒吾敢后，词笔尔争先。\n竹写淇园色，花吟大陆烟。拂衣从此别，为约五湖边。"
        },
        {
            "标题": "为僧题画 其一",
            "作者": "王世贞",
            "内容": "别僧虎溪渡，扶藜踏微月。一笑春风来，林花偶然发。"
        },
        {
            "标题": "别思",
            "作者": "王世贞",
            "内容": "边塞断魂愁夜夜，枕珊无梦托君思。娟娟月晓留妆镜，冉冉山秋入画眉。\n弦柱雁飞钿瑰涩，剑文龙远匣星离。篇成织锦和珠泪，写恨春风江上枝。"
        },
        {
            "标题": "将还故乡醉别燕中友人 其一",
            "作者": "王世贞",
            "内容": "葡萄新酿紫霞文，累釂深卮谢数君。挂席还依蓟门月，鸣榔初荡阖闾云。"
        },
        {
            "标题": "将还故乡醉别燕中友人 其二",
            "作者": "王世贞",
            "内容": "酒肆藏名君不知，别来方解问相思。江南添个疏狂客，莲叶风前唱竹枝。"
        },
        {
            "标题": "别江上人 其一",
            "作者": "王世贞",
            "内容": "还将抖擞向风尘，一放声闻酒入唇。莫笑野夫无所住，出山今是住山人。"
        },
        {
            "标题": "虞美人 别思",
            "作者": "王世贞",
            "内容": "摩诃池上金丝柳。惯爱纤纤手。折来将表片时心。记取浅黄柔绿、泪痕深。"
        },
        {
            "标题": "李本宁兄过访挟客曰来君者其名相如其字不疑与谈而悟则吾贞吉先生也喜而赋长篇赠之",
            "作者": "王世贞",
            "内容": "本宁别燕中，十见秋草白。忽通应门刺，使我倒双舄。\n鸦鬓犹未苍，虬髯顿成赤。寒暄未及展，已进所携客。\n轻褣乍飘扬，朱辅吐温晰。晔然一顾盻，光彩映萝薜。\n姓疑护儿后，名自长卿得。稍停见隆准，薆语通促膝。\n始悟自陶徙，翻称范少伯。纵复紫可怜，宁夺南离色。\n不戴远游冠，却杖远游策。黄鹄摩天来，肯作樊笼翮。\n剥枣温浊醪，展歌恣欢噱。床头挂君画，袖中出君迹。\n神交复会面，数载今一夕。却顾斗柄间，参商当不隔。\n勿问王孙归，所愁关尹识。"
        },
        {
            "标题": "吴明卿雪山冰井歌",
            "作者": "王世贞",
            "内容": "饶州磁缸莹不瑕，将乐块石霜"
        },
        {
            "标题": "赠李公子",
            "作者": "王世贞",
            "内容": "冰玉堂中夜色酣，皎然琼树坐相参。毛当彩处知为凤，丝到青时雅胜蓝。\n幸自忝收文举刺，那能别共阿戎谈。朝来学士支床语，吾道于今忽已南。"
        },
        {
            "标题": "王太史元驭奉使东归移疾得请诗以问之",
            "作者": "王世贞",
            "内容": "丹书玉节下青霄，拥传春风故里饶。不为马卿金掌露，欲观枚叔广陵潮。\n荷衣半入天香煖，藜杖初分社火遥。见说蓬壶元咫尺，可将仙骨伴渔樵。"
        },
        {
            "标题": "吊张处士墓不至而返因简幼于仲君 其一",
            "作者": "王世贞",
            "内容": "金阊十万家，尽醉吴山碧。独有王子猷，回桡墓田色。"
        },
        {
            "标题": "吊张处士墓不至而返因简幼于仲君 其二",
            "作者": "王世贞",
            "内容": "念汝庐居地，藤萝使径迷。祇应今夜柏，重见夜乌啼。"
        },
        {
            "标题": "将至祖堂过岭返望牛首",
            "作者": "王世贞",
            "内容": "脉从牛首来，胜自兹岭始。足力虽小疲，目境殊未已。\n午照苍松巅，千崖被红紫。恍如帝释天，镕金饰睥睨。\n色相故以空，羡心何缘起。"
        },
        {
            "标题": "同元驭学士及家弟敬美会李惟桢使君冰玉堂出沈启南先生画见示命作",
            "作者": "王世贞",
            "内容": "陈榻悬来总为谁，忝成三益共追随。已夸冰玉壶中客，更爱丹青笔底诗。\n画戟清香吾郡事，朱门蓬户古心期。兴来指点虚无处，便踏芒鞋去不疑。"
        },
        {
            "标题": "拟古七十首 其二 苏属国武别友",
            "作者": "王世贞",
            "内容": "驱车出郭门，北风何惨悽。良朋相追饯，行李且光辉。\n浮云为我停，晨风为我啼。四牡既骙骙，御者安肯迟。\n弹琴写情素，柱促令弦移。泠泠流泉水，助我弦声悲。\n何以将远别，杨柳吐青枝。行人插枝去，往往自成围。\n少壮若流飙，逝者不复归。常闻忠与信，蛮貊可由之。\n及时各努力，王路正清夷。"
        },
        {
            "标题": "乙卯病后遇生日独酌至醉漫歌",
            "作者": "王世贞",
            "内容": "东风吹酒星，倏忽辞青天。自堕吴江湄，一住三十年。\n十年抱案尚书前，腰腹半已成杯棬。归来览镜忽大笑，笑汝低眉为俸钱。\n忽逢萧相营未央，虽有月请归朝堂。酒肠唧唧如欲诉，且向文君乞鹔鹴。\n阳昌垆头春酒香，白眼瞪视天茫茫。杜曲梨花飞，灞陵杨花落。\n不愁花落无处归，只恐长条坐萧索。以兹日作烂漫游，妻嘲女谏安足酬。\n汝曹骨肉偶相合，世间万事俱蜉蝣。君不见王元美，昨者病欲死。\n眼前七尺无奈何，胸中万卷长已矣。只今幸逐春阳苏，那不尽倒白玉壶。\n当时倘便骑鲸去，北斗南箕未可沽。"
        },
        {
            "标题": "答杨中丞伯谦时以巡抚山西移病归",
            "作者": "王世贞",
            "内容": "双鱼衔尺素，知尔贲丘园。一雨卷龙德，千烽骄雁门。\n赐环明主事，推毂异时恩。为问云台上，丹青谁更尊。"
        },
        {
            "标题": "送张汝玉郎中移病归 其二",
            "作者": "王世贞",
            "内容": "秋霜枫叶酣，清泪一尊含。战鼓关山北，征帆日夜南。\n离情恨车马，归计入耕蚕。满目同愁病，迟归应自惭。"
        },
        {
            "标题": "赵高邮来亨以诗寄怀并示新集有答",
            "作者": "王世贞",
            "内容": "曼容甘薄犹存秩，大阮虽归别有官。似尔早抛牛斗郡，半生长着鹿皮冠。\n酒如彭泽时愁少，家并匡庐好斗寒。所幸知音晚途在，朱弦流水不空弹。"
        },
        {
            "标题": "病中过铜陵遇雨",
            "作者": "王世贞",
            "内容": "江馆能收望，渔矶亦罢罾。谁怜伏枕客，风雨过铜陵。"
        },
        {
            "标题": "病骥",
            "作者": "王世贞",
            "内容": "病骥从他赎，依然去服箱。已知无伯乐，何必要田方。\n舞枥贪飞将，呼刍忆大荒。人间原未识，天上宿为房。"
        },
        {
            "标题": "送张汝玉郎中移病归 其一",
            "作者": "王世贞",
            "内容": "送尔卢龙城，秋风葭菼鸣。仙曹谁玉树，御苑自金茎。\n彩鹢长河色，疏砧野戍声。东南一抹处，惨淡暮云横。"
        },
        {
            "标题": "望江南 病后戏作",
            "作者": "王世贞",
            "内容": "閒嘱病，慎莫忌多才。夜雨松它温锦带，霜天负我软金杯。\n怕汝又安排。"
        },
        {
            "标题": "卓光禄过我弇园有作聊倚赠",
            "作者": "王世贞",
            "内容": "念尔真成汗漫游，烟波一艇傲深秋。从探茂苑名山尽，且为愚溪少日留。\n彩笔老凭添气象，青鞋轻自吐风流。题桥剩有王孙字，时复摩娑缓别愁。"
        },
        {
            "标题": "寄梁公实时病告南海",
            "作者": "王世贞",
            "内容": "汝病矫矫不可驯，予游圉圉常依人。罗浮不尽古今色，大庾长先天地春。\n落日万里各异态，明月三秋时一轮。已闻凤歌失自料，况乃鸿断转伤神。"
        },
        {
            "标题": "七夕江州道中 其一",
            "作者": "王世贞",
            "内容": "令节从谁赏，扁舟兴自赊。赛江馀酒脯，远市少茶瓜。\n不拟明河咏，从他上汉槎。残机未成匹，吾醉一思家。"
        },
        {
            "标题": "辱存叔幼圜和过黄淳父诗再叠奉答",
            "作者": "王世贞",
            "内容": "论文握手夕阳斜，罢酒还呼顾渚茶。久自中原无后进，渐来江表见名家。\n荆山月上人人玉，大庾春生树树花。莫以机云誇伯仲，至今千载恨才华。"
        },
        {
            "标题": "雪中病卧闻舍弟辈游小祗园有作",
            "作者": "王世贞",
            "内容": "不作袁安卧，其如病所怜。虚窗催曙急，独枕受寒偏。\n见说瑶台侣，同游色界天。何时振衰骨，骑鹤破苍烟。"
        },
        {
            "标题": "公实能数学未许予上寿也书此自解",
            "作者": "王世贞",
            "内容": "聊寻攴覆者，何日尽予年。万事俱人后，那能此独先。\n汝云无蔡泽，吾道岂彭篯。不见青门土，千秋谁更贤。"
        },
        {
            "标题": "莱州道中与汝思望海有作",
            "作者": "王世贞",
            "内容": "携君跃马最高峰，海色苍然尽汉封。落日层波明玳瑁，青天孤屿削芙蓉。\n洲边大核仙人种，浦外灵槎使者逢。指看白云殊夭矫，不知何事但从龙。"
        },
        {
            "标题": "七夕江州道中 其二",
            "作者": "王世贞",
            "内容": "彩艗凌波上，宛非尘世间。鹊桥元汉渚，鹤驾自缑山。\n天意高难乞，吾侪拙更閒。回光总如练，或恐厌衰颜。"
        },
        {
            "标题": "寄挽黄淳父丈",
            "作者": "王世贞",
            "内容": "少微东壁两星虚，偏落吴江恨有馀。见失奉高犹自可，听亡叔度转愁予。\n松能傲雪还成槁，兰岂当门也自锄。若个曾偷江左集，何人不购永兴书。\n窗前谷雨分茶鼎，屧底春山却笋舆。种种风流今日尽，可应南望不欷歔。"
        },
        {
            "标题": "病中书怀上御史院王大夫兼简郭考功 其四",
            "作者": "王世贞",
            "内容": "寂寞千秋事，艰危一寸肠。不因穷李白，那见古汾阳。\n霜色回天老，春风遍夜郎。衔珠未敢报，踯躅五湖傍。"
        },
        {
            "标题": "秋日病中书怀",
            "作者": "王世贞",
            "内容": "散帙高秋病骨清，科头聊复罢将迎。眠过半壁丝丝影，坐数空林叶叶声。\n末路行藏难任性，中年哀乐易关情。东邻判负黄花约，酒债朝来颇渐轻。"
        },
        {
            "标题": "病中书怀上御史院王大夫兼简郭考功 其三",
            "作者": "王世贞",
            "内容": "沦落丰城剑，参差古狱中。向来双犯斗，端为一司空。\n生死恩犹在，乾坤事未穷。华阴半掬土，秋色满崆峒。"
        },
        {
            "标题": "病中书怀上御史院王大夫兼简郭考功 其一",
            "作者": "王世贞",
            "内容": "刺促都门地，栖迟草莽臣。浮名当日洗，畏路暂时新。\n涕泪仍沾世，风尘敢为身。艰难心一片，寸断为君陈。"
        },
        {
            "标题": "病中书怀上御史院王大夫兼简郭考功 其二",
            "作者": "王世贞",
            "内容": "自收孤臣泪，知非九辨才。天疑将日远，霜肯背春来。\n肱在先应折，肠馀此际回。莫教垂死骨，仍作不然灰。"
        },
        {
            "标题": "待劾未至信笔成二章拨闷并简吴王二使君 其一",
            "作者": "王世贞",
            "内容": "今朝黄纸得如意，明日骑驴大道傍。任他钱刀吐气象，肯为裘马争辉光。\n东家女萝附松老，西邻李树代桃僵。男儿七尺会自管，何用生死他人墙。"
        },
        {
            "标题": "病卧东禅乞休未报殿卿相国驰骑相访书此为别",
            "作者": "王世贞",
            "内容": "拟作轻离别，如君来去何。诸天忽示态，初地欲生魔。\n白社风流少，青林月色多。留将烦恼意，回问病维摩。"
        },
        {
            "标题": "病卧池亭丙夜起坐即景有感 其二",
            "作者": "王世贞",
            "内容": "一沟流月碧潺潺，翠竹苍梧相对閒。枕簟乍凉人似玉，可怜无梦到巫山。"
        },
        {
            "标题": "苏幕遮 病中夜坐闻隔席欢笑有感",
            "作者": "王世贞",
            "内容": "翠垆烟，红烛雨。雨底铜壶，滴到难挨处。欲作新诗心自语。\n身入中年，怕作关情句。"
        },
        {
            "标题": "病卧池亭丙夜起坐即景有感 其一",
            "作者": "王世贞",
            "内容": "昼卧虚堂夜起行，朦胧斜月透疏棂。无端借得东邻水，一曲江州诉到明。"
        },
        {
            "标题": "送汪中丞伯玉游太湖以病不能偕",
            "作者": "王世贞",
            "内容": "自是中丞爱拍浮，得归天许五湖游。行空日月开双镜，欲雨乾坤共一抔。\n此去鸱夷堪独赏，暂来羊仲不相求。知君尽识人间字，龙室真文可借雠。"
        },
        {
            "标题": "待劾未至信笔成二章拨闷并简吴王二使君 其二",
            "作者": "王世贞",
            "内容": "世人妒我金双符，天老赠之月五湖。朱轮折买范蠡棹，紫袍脱赠黄公垆。\n依旧豫章一男子，不羞高阳诸酒徒。云霄故侣汝自爱，白眼四望秋空孤。"
        },
        {
            "标题": "候台长山弥日信手拨闷遂成十四韵",
            "作者": "王世贞",
            "内容": "病起孤城罢吏参，不堪车马日骖驔。五违燕雪寒沾佩，四见齐杨碧吐簪。\n歌就冯驩双短铗，书成殷浩一空函。亦知刀笔文无害，其那衣冠懒不堪。\n公谴纵然饶岁百，人情终是与朝三。名同牛后难争长，路绝羊肠未弛担。\n入梦风尘牵塞北，思归春雨暗江南。青云处处皆先进，白雪人人了不谈。\n温树祇容温室种，汉薪元拟汉臣甘。驱来鸟雀孤鹯饱，战罢檀槐万蚁酣。\n罥壁藤梢骄自得，拒霜松骨短何惭。且将玄白嘲扬子，未许雄雌问李聃。\n自古浮名身并患，于今奇字酒同耽。欲知送老藏荣处，西塞山头小筑庵。"
        },
        {
            "标题": "黄仲高先辈枉访有赠 其一",
            "作者": "王世贞",
            "内容": "兰芬馝■蔼衿裾，一片冲怀玉不如。事事拟君家叔度，祗输年少赴公车。"
        },
        {
            "标题": "月夜与张将军及诸贤合饮海舶即事 其二",
            "作者": "王世贞",
            "内容": "万顷清光溢建牙，孤城隐隐送悲笳。真人自稳凌风叶，使者频窥贯月槎。\n急下酒筹缘舞柘，繁敲羯鼓为催花。不须指点蓬莱境，回首人间便可夸。"
        },
        {
            "标题": "存没口号十六首 其八 李亳州伯承",
            "作者": "王世贞",
            "内容": "李生宦拙如潘岳，健笔纵横卒未休。晚得一城如斗大，又教青绶在前头。"
        },
        {
            "标题": "自瓜洲追大司马吴丈不及有怀 其二",
            "作者": "王世贞",
            "内容": "依稀红旆影前途，欲近仍遥问却无。一片交情与乡思，先随明月到姑苏。"
        },
        {
            "标题": "月夜与张将军及诸贤合饮海舶即事 其一",
            "作者": "王世贞",
            "内容": "暝色苍然迥自开，舵楼殊胜妙高台。灯如列宿黏空出，乐似钧天飨帝来。\n忽捧骊珠霞潋滟，乍惊鳌足水潆洄。老夫大有挥毫兴，欲嗣玄虚愧不才。"
        },
        {
            "标题": "寄题清懒窝",
            "作者": "王世贞",
            "内容": "秉介探夷尚，谢嚣负嵇癖。虽复蜕污浊，安为事雕饰。\n洋洋泌流水，结庐依其侧。飞花聊为径，野草纷如积。\n荆户启南薰，胡床挂东壁。兴至时命琴，客来或不帻。\n白云何英英，卧君庭中柏。不随飘风逝，为君助幽色。"
        },
        {
            "标题": "大中丞陈公自楚南服贻诗见怀赋此为谢",
            "作者": "王世贞",
            "内容": "曾向陈家识季方，参差玉树凛冰霜。行台对耸中丞柏，赐履重依右伯堂。\n万里素书来燕外，十年丹禁接鹓行。虚劳姓字占朝籍，已卖残躯事药王。"
        },
        {
            "标题": "黄仲高先辈枉访有赠 其二",
            "作者": "王世贞",
            "内容": "四明才子气如虹，何事低头王长公。误道姓名登琬琰，此身原只在墙东。"
        },
        {
            "标题": "刘太常亟言大城令忽君之贤也其善状非一至祷雨立澍矣予闻而贤之为赋四绝句 其一",
            "作者": "王世贞",
            "内容": "试按扶风部，应先数大城。神依灌坛令，民颂束先生。"
        },
        {
            "标题": "晓上人自云能草书转法华千遍谒补陀落迦者再矣告余且复往走笔反前韵止之 其一",
            "作者": "王世贞",
            "内容": "鲸波千迭海门还，劝尔清秋且闭关。但使六尘缘境净，眼前长是补陀山。"
        },
        {
            "标题": "游徐氏莫愁湖故园",
            "作者": "王世贞",
            "内容": "翠颦无际压明眸，赢得湖名古莫愁。过雨欲移花外径，斜阳争漏竹西楼。\n蟠松别主无拘束，语鸟骄人有唱酬。长取断桥三两柱，也堪将系采莲舟。"
        },
        {
            "标题": "采桑度 其三",
            "作者": "王世贞",
            "内容": "侬归亦未久，欢去俄已远。下水一尺深，上篙一尺短。"
        },
        {
            "标题": "轻薄篇",
            "作者": "王世贞",
            "内容": "末俗誇轻薄，轻薄生有馀。骄意盘眼睫，贵骨满头颅。\n仲氏二千石，伯兄千户侯。小弟颇妍好，出入尝奉车。\n大母脩成君，女姊班婕妤。问我汤沐邑，鄠杜最上腴。\n问我无名钱，敕赐蜀山垆。从奴衣火浣，下客蹑真珠。\n丸金弹飞鸟，椎铁击珊瑚。挥霍和氏璧，蹀躞大宛驹。\n臂鹰出长楸，斗鸡绝九衢。帟油雨击鞠，席绮寒摴蒲。\n调笑采桑妇，阑入酒家胡。腰间雌雄剑，双双玉辘轳。\n一日不出匣，中夜自呜謼。破壁藏翁伯，骂坐轻灌夫。\n七贵为低眉，将相薄不图。不礼关都尉，可怕执金吾。\n道逢谈天者，复矜意气殊。千秋若指掌，九州不足居。\n一言无骚雅，只字夺典谟。李耳老秃翁，仲尼亦竖儒。\n謦欬细旃表，立可成唐虞。飞书招越裳，挟箠鞭匈奴。\n宁必卿曹子，饮啖类屠沽。相睨不相下，异路请各趋。\n扰扰两蜉蝣，自贵亦自愚。宁知青门土，贤豪始同途。"
        },
        {
            "标题": "采桑度 其二",
            "作者": "王世贞",
            "内容": "使君停五马，不复顾蚕饥。侬不食桑叶，那得腹中丝。"
        },
        {
            "标题": "采莲童曲",
            "作者": "王世贞",
            "内容": "莲童白如雪，见侬眼相媚。侬家在南垞，井傍双杨树。"
        },
        {
            "标题": "采桑度 其一",
            "作者": "王世贞",
            "内容": "东家乞蚕种，西家乞柔桑。桑蚕尚未得，许欢制衣裳。"
        },
        {
            "标题": "彭城道中",
            "作者": "王世贞",
            "内容": "尽日山中行，谓是山中客。及逢往来者，总负兹山色。"
        },
        {
            "标题": "乍雨",
            "作者": "王世贞",
            "内容": "细雨留高树，轻寒过小池。剧怜初夏节，却似晚秋时。\n披荇鱼知乐，凭轩鸟暗窥。萧疏故园思，徐步欲何之。"
        },
        {
            "标题": "人日偶题 其三",
            "作者": "王世贞",
            "内容": "谁家采桑女，貂韐双金钿。朱颜怕雨雪，人日拜新年。"
        },
        {
            "标题": "采葛",
            "作者": "王世贞",
            "内容": "欲明不明闻杼机，卧薪君王来起之，我今采葛以后时。\n欲明不明闻鐯"
        },
        {
            "标题": "江南曲 其四",
            "作者": "王世贞",
            "内容": "西湖水似油，袅袅采莲舟。双鬟正十五，垂手玉葱柔。\n罗带飘相近，风波可自由。"
        },
        {
            "标题": "中山道中",
            "作者": "王世贞",
            "内容": "一笑复一嚬，此来宁系身。少为强项吏，老作折腰人。\n与醉中山酒，聊偷故国春。浮云天北在，瞻眺欲伤神。"
        },
        {
            "标题": "吴江赵令君特访我吴阊走笔得二绝句赠之 其二",
            "作者": "王世贞",
            "内容": "姑苏七邑总骚然，唯有吴江耐熟眠。不向西畴较收获，神明茂宰是丰年。"
        },
        {
            "标题": "吴江赵令君特访我吴阊走笔得二绝句赠之 其一",
            "作者": "王世贞",
            "内容": "阊门祖道如干舫，谁似君侯一片情。此去吴江枫落候，好题红叶到留京。"
        },
        {
            "标题": "汝师语次多及时事民瘼慨然有感复成一首",
            "作者": "王世贞",
            "内容": "春风融融吹客床，忽有霜色生干将。感君方寸起鳞甲，笑我七尺真皮囊。\n燕中罗网致足畏，吴下茧丝胡可当。藉令指日相司马，何似得雨烹弘羊。"
        },
        {
            "标题": "醇驷之什六章",
            "作者": "王世贞",
            "内容": "醇驷惟皇，镛贲其镗。赤芾重英，游环锵锵。蒙虎煇煌，在蓟之阳。\n在蓟之阳，堠戍相望。"
        },
        {
            "标题": "读史有感十二首 其二",
            "作者": "王世贞",
            "内容": "子长负奇气，少多贤豪游。堕身蚕室间，戢影旃孟俦。\n推毂岂不廑，惧为君子羞。彊戚䘍东都，帷幨运奇猷。\n金章耀左貂，济济十九侯。黄屋日以卑，炎烬掷洪流。\n唶哉履霜叹，千载有遗忧。"
        },
        {
            "标题": "寓怀 其七",
            "作者": "王世贞",
            "内容": "左氏饰繁辞，乃在丧其明。子长下蚕室，述史拟麟经。\n毋论委质亏，所爱千秋名。夸诩尺寸长，冀与大化争。\n无趾笑仲尼，桎梏被天刑。何况于二生，没齿徒营营。"
        },
        {
            "标题": "闰十月朔病中作",
            "作者": "王世贞",
            "内容": "伏枕人间万事轻，偶探残历唤愁生。初疑玉殿仍颁朔，不谓玄冥再主盟。病似黄杨多进退，情如芳草易枯荣。谁怜止酒无多睡，夜夜清霜闰五更。"
        },
        {
            "标题": "拟古七十首 其六十八 王龙标昌龄独游",
            "作者": "王世贞",
            "内容": "屏出乖物情，薄游寓余目。春风夫如何，时见千里绿。\n蚕女犹未来，桑阴正渥缛。上有戴胜鸣，间关奏丝竹。\n彼奏非有适，此会如见属。因之念友生，历乱我心曲。\n沈思入迷径，回策从疲足。归及午饷馀，言跨返耕犊。"
        },
        {
            "标题": "赴青任晓行沧州道中",
            "作者": "王世贞",
            "内容": "喔喔荒鸡啼不休，城头击鼓导鸣驺。自怜岐路几时尽，即厌衣簪何处投。\n举目风云还一哂，褰帷星斗忽群流。何人为致新丰酒，剩有诗篇缓客愁。"
        },
        {
            "标题": "初晴策杖东郊作",
            "作者": "王世贞",
            "内容": "二月行欲尽，寒阴始微蠲。今朝策藜杖，行散步郊原。\n何不命浊醪，亭午自醺然。柔绿犹未匀，枯蘖乃望妍。\n造物不自功，偶然成后先。但使受嘘拂，迟莫亦何言。"
        },
        {
            "标题": "仲夏昌平道中",
            "作者": "王世贞",
            "内容": "初阳鸣仓庚，仲夏气清淑。东风荡平芜，如剪湖水绿。\n微流萦客骑，远饷附村犊。妇女四五人，来刈麦禾熟。\n农事岂不疲，欢言得所欲。鸟雀呼相啄，馀喧在乔木。\n行役多自愉，胡为悲局促。"
        },
        {
            "标题": "为胡元瑞题绿萝馆二十咏 其十 茶灶",
            "作者": "王世贞",
            "内容": "蟹眼犹未发，雀舌已芬敷。自炊还自啜，不爱文君垆。"
        },
        {
            "标题": "癸丑余以避地吴中登阊阖行战地怅然有感",
            "作者": "王世贞",
            "内容": "北风吹海色，飞上姑苏台。欲问吴王事，秋深麋鹿哀。"
        },
        {
            "标题": "见有演关侯斩貂蝉传奇者感而有述",
            "作者": "王世贞",
            "内容": "董姬昔为吕，貂蝉居上头。自夸预帷幄，肯作抱衾裯。\n一朝事势异，改服媚其仇。心心托汉寿，语语厌温侯。\n忿激义鹘拳，眦裂丹凤眸。孤魄残舞衣，腥血溅吴钩。\n兹事岂必真，可以快千秋。旦闻抱琵琶，夕弄他人舟。\n售者何足言，受者能不羞。宁如楚虞姬，一死不徇刘。"
        },
        {
            "标题": "读李献吉何仲默徐昌谷三子诗 其一",
            "作者": "王世贞",
            "内容": "夔峡收英灵，乾坤无真色。扰扰操觚士，各务徇所得。\n恍若襄城辙，俱迷阴陵泽。明兴我高帝，神武肆荡涤。\n七叶开人文，畴能承休德。是时北地生，草昧发超识。\n手挽天河流，千秋鸿濛坼。坐令景从辈，齐声谐其则。\n矩步宁敢渝，狂者羞践迹。宁知龙变化，夭矫不可即。\n彼以蛙黾趋，胡然矜相测。"
        },
        {
            "标题": "常春岩",
            "作者": "王世贞",
            "内容": "道人高卧嵾山崖，时挟青童酣紫霞。戴胜长鸣三月候，条风不断四时花。"
        },
        {
            "标题": "金陵人家门多种树树头巢乌噪不止甚厌之戏为一绝",
            "作者": "王世贞",
            "内容": "吴门旧曲厌乌栖，又听长干乌夜啼。丈人屋头有何好，不如清晓汝南鸡。"
        },
        {
            "标题": "读李献吉何仲默徐昌谷三子诗 其三",
            "作者": "王世贞",
            "内容": "伊昔吴都彦，挥翰藻思披。珊瑚间木难，粉黛映参差。\n岂乏妖丽观，适志良以稀。奕奕昌谷生，中道起其微。\n青天荡胸表，白日行须眉。秋鸢搏羊角，夏雨结虹霓。\n泠泠松泉响，濯濯芙蓉姿。当其所得意，直与作者期。\n为郎叹寂寞，短年悲奄遗。匪但一世隘，终焉造化疑。\n贞也乡之人，瓣香夙所私。广陵怅云绝，山水欣自知。\n要令千岁后，更奏金兰辞。"
        },
        {
            "标题": "读李献吉何仲默徐昌谷三子诗 其二",
            "作者": "王世贞",
            "内容": "孝皇握鳌极，万宇扬休光。艺士被天来，大雅竟难方。\n北地既龙举，信阳遂鸾翔。彼美在弱冠，振馥戢时芳。\n二华削莲花，高掌媚太阳。朝霞洛溆波，因飔自文章。\n二子琢相就，流趋互雌黄。听曲昧其名，焉在讥颉颃。\n寄言夸毗者，冥趋良可伤。"
        },
        {
            "标题": "题叶母卷叶生少失母而育于庶母",
            "作者": "王世贞",
            "内容": "零夜玄霜绣枫树，上有卑乌泣秋雨。东巢伏鷇西巢乳，喙血漓漇不辞苦。\n儿长成，尾毕逋，雄飞撇捩天风徂。呕呕哑哑归慰乌，谁言汝乌非汝雏。"
        },
        {
            "标题": "朝云曲",
            "作者": "王世贞",
            "内容": "巫云欲阑接朝日。流辉斗艳无定质。若恋如惊态非一。\n态非一，境将残。拟追寻，渺无端。"
        },
        {
            "标题": "寿大宗伯吴兴董公七十",
            "作者": "王世贞",
            "内容": "七帙三朝命世臣，长从龙马斗精神。文章海外鸡林重，宰相山中凤诰新。\n步武有园过梓泽，比闾为日望蒲轮。偏闻胜事开秋社，逸老堂推第一人。"
        },
        {
            "标题": "有上人闭关居作此赠之",
            "作者": "王世贞",
            "内容": "爱尔高居息众缘，沿阶忍草任芊绵。床头卧虎难为客，顶上巢乌不计年。\n天鼓自鸣朝梵后，地肥争发午斋前。翻嫌慧远生多事，苦役僧雏种白莲。"
        },
        {
            "标题": "夏日游弘慈寺僧祈雨乞午斋而出",
            "作者": "王世贞",
            "内容": "此日依莲社，真成戒酒杯。胡僧多宝座，士女献花台。\n说法老龙去，随缘甘雨来。冲泥予不厌，骑马夜能回。"
        },
        {
            "标题": "休沐偶成自嘲 其一",
            "作者": "王世贞",
            "内容": "都门柳稀寒食烟，十日自枕春风眠。喜啄乌鹊故相恼，怯飞梨花翻剧颠。\n已多拮据长吏骂，未敢造次承郎筵。诗篇积渐有满卷，可否东家充酒钱。"
        },
        {
            "标题": "题马岭山中泉自嘲兼呈于鳞子与",
            "作者": "王世贞",
            "内容": "坼峡分流各吐奇，争先翻道出山迟。即令到海成何事，竟日行吟无倦时。"
        },
        {
            "标题": "朝中措 病起饮酒",
            "作者": "王世贞",
            "内容": "是谁嫌我酒间过。唆得病来磨。无耐业缘尚在，清尊又倚清歌。"
        },
        {
            "标题": "休沐偶成自嘲 其二",
            "作者": "王世贞",
            "内容": "问汝刺促何所图，马曹懒否能支吾。北枝南鸟意殊左，长铗短歌秋转孤。\n欲呼愚公未白发，拟作醉士无青蚨。汝道挂冠亦易尔，五见咸阳春草枯。"
        },
        {
            "标题": "一云山小饮徐氏园归途山中作得身字",
            "作者": "王世贞",
            "内容": "入眼山家事事新，长松历落踞苍旻。苔文剪绿移幽径，竹色分青与近邻。\n双屐天容归后态，一尊秋属醉馀身。莫愁斜照行相迫，但宿那能问主人。"
        },
        {
            "标题": "信阳王子祖嫡过访王子能文章谈诗而不饮酒",
            "作者": "王世贞",
            "内容": "汝颍足名士，燕赵饶悲歌。此地忽遇尔，不醉当如何。\n君自银不律，我但金叵罗。笑谓千秋业，所得仲孰多。\n流徵杂清商，大陆扬素波。明年一匹练，倘访青山萝。"
        },
        {
            "标题": "题画再寿赡美弟",
            "作者": "王世贞",
            "内容": "五十非与是，醉来都不关。林余仲长宅，壁有少文山。\n小妇能调瑟，慈亲好破颜。时时嘲子晋，何事薄人间。"
        },
        {
            "标题": "为王复索赠所知因赋鱼字韵嘲之",
            "作者": "王世贞",
            "内容": "玳瑁为簪翡翠裾，红颜的皪胜芙蕖。莫言天壤王郎恶，犹是风流晋代馀。\n囊中马肝时自拭，门外羊车恣所如。侬今道汝乌亦好，安用刺促悲前鱼。"
        },
        {
            "标题": "见边庭人谈壬子三月事有述",
            "作者": "王世贞",
            "内容": "戍从上谷来，疮痍半侵面。对酒不能酌，未语泪珠溅。\n借问何为者，告我三月战。妖氛祁连发，杂部呼衍遍。\n令速飙雨集，台荒烽火眩。卒然遇山头，狐兔窜散漫。\n我师不盈千，敌众已号万。拓弓鸣霹雳，走马蹙飞电。\n层冰煜戈甲，乌云罩发辫。中间两旗出，倏忽天宇变。\n况乃积威后，吏士总灰汗。低头念父母，黄泉去几线。\n亡矣存不知，人耶鬼难辨。桓桓时将军，擐甲流英盼。\n饮水贾逸勇，解鞍示馀算。坚重麾下当，腾骧诸孙先。\n赴敌均戴天，丧元等飘霰。屡冲亡移足，再接莫逃眴。\n批捣肉郊原，喧呼涛江汉。日莫围未解，炊烟出胸咽。\n白马飞护军，朱缨光灿灿。斩其前却骑，赏彼兵锋冠。\n长空双眸疾，宛转堕一箭。咋指大众遁，横戈锐行殿。\n橐驼墙外收，野老沟中看。痛定还神魂，追思更摇瞑。\n倘不天意在，人尽乌鸢饭。呜呼一千卒，将军实枢干。\n昨者捷书闻，欢溢未央殿。论功非常格，行赏绝淹旦。\n南金䮍蹄方，蜀锦兽袍茜。捧出皆动色，光辉耀驰传。\n元戎何骄盈，闻之怒椎案。手自推毂臣，不如偏裨贱。\n十万羽林儿，膂力岂不健。节制纷下施，功成违亦谴。\n头颅完万死，肝胆折一见。居平慕廉吏，募士黄金散。\n家有鄠杜田，为寿前致献。所丐假威严，那能望恩眷。\n不然却敌身，充庖若凫雁。妻子诟未平，部曲私相唁。\n死生已独当，宠辱他人擅。东邻酒家胡，洛阳业商贩。\n甲胄为何物，勋名首腾荐。人奴岂卫青，通侯及韩嫣。\n纷纷貂尾续，汲汲羊胃烂。天子实明圣，涂肝亦何惋。\n所虑缓急膺，诸边士心玩。请剑天茫茫，王室勿多难。"
        },
        {
            "标题": "哭王樗全茂才二首 其二",
            "作者": "王世贞",
            "内容": "五鬼烧车船，得志仍跳梁。二竖畏针砭，挟筴走膏肓。\n书淫不成疗，笔冢聊并藏。古今失意事，不敢问穹苍。"
        },
        {
            "标题": "拟古七十首 其二十四 刘司空琨伤乱",
            "作者": "王世贞",
            "内容": "虽云大厦颠，一木不能当。在昔有靡氏，孤旅兴少康。\n避狄奔岐下，周鼎日隆昌。桓桓仲山甫，车攻佐宣王。\n巨君挟狙诈，炎汉郁销亡。九有尽为新，片烬起昆冈。\n兴废固无端，贤者自有常。天柱中崩绝，妖牝操皇纲。\n鲁卫相鱼肉，聪勒噬边疆。自余与祖生，束发共徊翔。\n慷慨动鸣鸡，寒霜溢干将。天意与我违，边尘飞晋阳。\n干戈迫跬武，穹庐被川梁。俨若笼中翼，欲飞触四旁。\n岂不念昔贤，何以趾遗芳。大海呷鲸波，一苇思自航。\n悴柏束颠崖，陵苕摧素商。存为七尺辱，没为千载伤。"
        },
        {
            "标题": "送林茂才以材之澧州赴华阳王馆",
            "作者": "王世贞",
            "内容": "调笑辞蛮语，歌呼慕楚狂。青箱从建业，朱邸有华阳。\n醴是贤王宠，兰为大国香。浮山与绣水，听汝贮奚囊。"
        },
        {
            "标题": "拟古七十首 其七 陈思王植赠友",
            "作者": "王世贞",
            "内容": "成周宏昌业，多士乃日新。远者由耕钓，迩则介弟亲。\n赫赫我皇魏，九有悉来宾。庸蜀为逋薮，江介有逆鳞。\n圣心输纳隍，黄钺下秋旻。楼船弥东渚，剑客出西秦。\n天网布中逵，所希在凤麟。畴为百金士，吾友气如云。\n太阿拂朝霜，繁弱抱宵轮。挥眸无前敌，抗志在必臻。\n伊余忝藩翰，夙昔备宗臣。同欢岐忧戚，厚禄豢其身。\n狐白足禦寒，片腋非所珍。铅刀望一割，微颖不见伸。\n勇士思丧元，舍生乃成仁。怀君笃明义，聊以示殷勤。"
        },
        {
            "标题": "先师移龛日忽已三周晨兴作供感叹有述",
            "作者": "王世贞",
            "内容": "昔在岁庚辰，仲冬月二吉。于时自徐墓，少女风转疾。\n冒雨扶师龛，仓皇以身衵。密羃无际云，熹微露隙日。\n倏尔四垂净，荧然一星出。千旌斗缤沓，万户奏芬苾。\n师龛既已奠，余亦宁耳室。虽谢衾枕殢，而多笔研役。\n厌事事转多，问心心或轶。良友多中溃，竖子时见嫉。\n三载俄已周，所得无一实。夜雪射晶荧，晨霞吐鲜霱。\n彷佛灵驾过，能无内惭怵。更矢蹈海言，仰希出世术。\n将从咫尺地，泛扫万缘毕。"
        },
        {
            "标题": "张仲立茂才过访夜谈甚洽晨出候之则冲雨发舟矣贻诗见报率尔为答",
            "作者": "王世贞",
            "内容": "看君年似弃繻生，琢得新诗字字清。遥夜星河回促席，诘朝风雨失连城。\n去来非是轻中散，尔汝终应属正平。但使案头行卷在，不烦携手见交情。"
        },
        {
            "标题": "雪夜大作晨兴有报弇园之胜者病不能赴作",
            "作者": "王世贞",
            "内容": "初听淅淅打帘栊，睡起俄惊天地同。老圃狂呼千树玉，病夫贪守半垆红。\n行吟故让孟处士，僵卧差强袁郡公。却忆傲寒诸侠少，臂苍穿过灞陵东。"
        },
        {
            "标题": "题周翁画云槎图赠张隐君",
            "作者": "王世贞",
            "内容": "昔有博望侯，凿空访河源。归谓中国人，青天半昆崙。\n黄河捲地轴，日夜东南奔。何如海上槎，逢此方外客。\n飘然犯银汉，白榆寒历历。织女笑解装，橐中支矶石。\n两奇不相遭，万古疑其神。周翁貌此图，无乃为解纷。\n嵯牙老龙浪所斤，一纪一贯秋空轮。乘槎之客今姓张，飘须渥丹双眼方，燕颔不取黄金章。\n泠泠腋风助徜徉，白云如茧天茫茫。冲波万颖玉不定，空青一点衔扶桑。\n道逢扶桑君，挽之不肯住。我欲冯虚叩广寒，高扃璚宇无眠处。\n褰裳访织女，怪谓汝曹好传天语，令汝徘徊不得去。\n倘过酒星烦致声，人间尚有王先生。天瓢沆瀣如未熟，笙鹤何年醉太清。"
        },
        {
            "标题": "仲山先生归佳城得挽歌四绝送之 其一",
            "作者": "王世贞",
            "内容": "纵横马鬣遍空山，上冢诸生暮未还。玉树祗今埋地下，银钩犹自在人间。"
        },
        {
            "标题": "仲山先生归佳城得挽歌四绝送之 其四",
            "作者": "王世贞",
            "内容": "春风一蝶自悠扬，八十能过百岁长。莫怪蓝田饶晚价，有儿谁似北中郎。"
        },
        {
            "标题": "仲山先生归佳城得挽歌四绝送之 其二",
            "作者": "王世贞",
            "内容": "少日五长王散骑，晚年三绝郑台州。生来不作红尘梦，到了青山伴白头。"
        },
        {
            "标题": "仲山先生归佳城得挽歌四绝送之 其三",
            "作者": "王世贞",
            "内容": "宝界山头玉万枝，人忘物在转成悲。相逢莫叹风流尽，留得王维画里诗。"
        },
        {
            "标题": "送吴城归吴",
            "作者": "王世贞",
            "内容": "季子揖余归故园，懒骑羸马傍人门。燕中貂敝那曾怨，吴下猿惊且莫论。\n唯是客星时失职，况多才鬼未招魂。衡荆也自饶功业，细拓黄庭倒绿尊。"
        },
        {
            "标题": "访吴登不值承见寄三绝句赋此为答 其二",
            "作者": "王世贞",
            "内容": "蹈海惜珠沈，归来偶溪涨。忽见明月光，居然开老蚌。"
        },
        {
            "标题": "访吴登不值承见寄三绝句赋此为答 其三",
            "作者": "王世贞",
            "内容": "春来花鸟意，父子各争新。但启柴门看，人间大有人。"
        },
        {
            "标题": "承明伯文学存叔鸿胪见访余兄弟不值有作",
            "作者": "王世贞",
            "内容": "得归三径未全芜，偶乞扁舟问五湖。客到可缘嵇喜在，主贫应避吕安无。\n江头束楚怜终鲜，谷口迁莺念友于。总为德星难便聚，望来搔首重踟蹰。"
        },
        {
            "标题": "即事呈邢邵二医 其二",
            "作者": "王世贞",
            "内容": "麦雨冷将热，庭花朝自昏。渔樵初入耳，鸟雀已窥门。\n不论宦情薄，祇言医道尊。年来秫田歉，为尔罄芳樽。"
        },
        {
            "标题": "访吴登不值承见寄三绝句赋此为答 其一",
            "作者": "王世贞",
            "内容": "从此步屧过，吴均莫相避。试看白板扉，的应无凤字。"
        },
        {
            "标题": "即事呈邢邵二医 其一",
            "作者": "王世贞",
            "内容": "春朝视膳罢，次第检方书。薄宦人皆有，穷愁老自如。\n枕移啼鸟后，杯到落花初。况是谈诗懒，无劳客起予。"
        },
        {
            "标题": "游净慈寺",
            "作者": "王世贞",
            "内容": "拥刹芙蓉翠欲翔，拂云双练吐寒香。十千乾闼婆天乐，五百阿罗汉道场。\n未必应真超劫火，还因胜地属空王。南园实傍珍珠墅，指点烟踪并渺茫。"
        },
        {
            "标题": "感兴六首 其一",
            "作者": "王世贞",
            "内容": "白家柳枝不忍折，韩家柳枝却复春。争似金明池上絮，随风吹去作沙尘。"
        },
        {
            "标题": "故少司马杨师邀游城南别业四首 其四",
            "作者": "王世贞",
            "内容": "高枕衡漳十四春，尊前论旧各怜身。何当绛帐传经客，也是青门学圃人。\n一醉乡心时自起，五湖秋事未全贫。少微中夜应难辨，来日风尘碍角巾。"
        },
        {
            "标题": "金山阁坐候京口酒至",
            "作者": "王世贞",
            "内容": "阁坐翛然景色殊，沧波远近縠文铺。晴鼋戏水绿于染，健鹘粘天青欲无。\n极望千峰争日出，中悬一柱擘云孤。倚阑兴剧盻京口，忽有扁舟来百壶。"
        },
        {
            "标题": "题枫谷卷为杭州喻邦相 其二",
            "作者": "王世贞",
            "内容": "庭葵向阳知故赤，谷枫背日亦成丹。总令心事各有寄，谁解霜风领岁寒。"
        },
        {
            "标题": "敕勒歌",
            "作者": "王世贞",
            "内容": "银服匿，紫酡酪，宁胡阏氏奏汉乐。北风摄羊一万角，十道壮马不得索。"
        },
        {
            "标题": "偶成齿发吟作长庆体示伯龙子念君载",
            "作者": "王世贞",
            "内容": "发白况乃寡，齿痛行复落。此事当渐来，委蜕偶先觉。\n观电等浮荣，嚼蜡如好爵。驰思佐坟典，策勋播寥廓。\n其名在千古，真识久冥漠。先民有遗言，及时当行乐。\n稍往忽已空，未来畴能度。营为醇醲腐，精恐佳丽凿。\n惝恍出世言，渺茫长生药。成證聊自暖，齐物终妄作。\n事事能误人，破了亦无着。语罢当更愁，愁来又成错。"
        },
        {
            "标题": "黄中贵园亭小燕",
            "作者": "王世贞",
            "内容": "筋骨秋来倦，郇厨可一过。青山屋里岫，曲沼镜中波。\n院洗涓人马，笼肥内史鹅。酒凭官法贵，肴按食经多。\n修事羊浑脱，煎肠鹿落河。兔园才竞秀，金谷令从苛。\n更进婆娑舞，新翻敕勒歌。莫轻钱积破，带马赠和哥。"
        },
        {
            "标题": "大中丞方公定之以岭南诸什见示奉酬一律",
            "作者": "王世贞",
            "内容": "度岭天全近，留霜瘴自徂。郁林人比石，合浦字为珠。\n念欲酬清郢，神应索大巫。将坛新政外，许似祭遵无。"
        },
        {
            "标题": "承大司马濮阳苏公惠览诗集率尔有酬 其二",
            "作者": "王世贞",
            "内容": "苏家五言李少卿，半割汉语归王庭。昨埽祁连并收得，奚珠错落珊瑚明。\n焉支山头湛卢紫，仰划天河赤璚水。写作人间龙凤鸣，一洗千秋濮中耳。"
        },
        {
            "标题": "少司马四明范公以诗见约相过和韵奉酬",
            "作者": "王世贞",
            "内容": "燕市分携春复秋，让公先已占沧洲。长夸谢傅围棋乐，不作虞卿解印愁。\n一范高名南斗在，四明狂客古风流。由来禹穴饶奇秘，可放灵威少日留。"
        },
        {
            "标题": "承大司马濮阳苏公惠览诗集率尔有酬 其一",
            "作者": "王世贞",
            "内容": "青门耕烟一老臣，黄石赤松先后身。天书姓名隶琬琰，何足道哉汉麒麟。\n自谱游仙度红玉，凤笙云璈宛相属。犹有军中突厥盐，污他半部清商曲。"
        },
        {
            "标题": "有怀莫云卿时得所寄辞翰 其一",
            "作者": "王世贞",
            "内容": "香煤欲冷篆如丝，病起拈毫润小词。忽忆莫家亭子畔，草生书带墨为池。"
        },
        {
            "标题": "有怀莫云卿时得所寄辞翰 其二",
            "作者": "王世贞",
            "内容": "松江潮落见鲈鱼，结就双椷鲤不如。最是莫卿新样好，开元诗句永和书。"
        },
        {
            "标题": "为曹比部送长洲张令入佐比部郎 其二",
            "作者": "王世贞",
            "内容": "列宿徵书重，干夫拥旆迟。令君青雀舫，仙吏白云司。\n汉法霜同峻，吴郊雨自私。虔刀吾旧佩，脱赠为明时。"
        },
        {
            "标题": "为曹比部送长洲张令入佐比部郎 其一",
            "作者": "王世贞",
            "内容": "我爱张平子，贤声众不如。棠阴过夏茂，凫影入秋舒。\n已制吴门锦，还司城旦书。曹丘能念旧，不惜重吹嘘。"
        },
        {
            "标题": "石公山观日没月出歌",
            "作者": "王世贞",
            "内容": "我登石公山，其颠据湖心。东西两轮对出没，东轮黄金西紫金。\n紫轮冉冉破天碧，羲和鞭挥六螭息。霞使云君俨犹扈，金支翠旗光艴奕。\n少选东轮际空起，万顷冲波波欲靡。稍出为钩渐为玦，馀光如练俄如绮。\n狂夫举觞觞不空，时有五彩行其中。半岭初收火齐镜，千家仍浸水晶宫。\n笑谓此两轮，中藏赤乌白兔，搏弄千古万古。今夕落吾手，匹如宜僚能使丸上复丸下。\n此湖自称等溟渤，往往双眸际穷发。那知若木与扶桑，只在三吴一杯阔。\n若论邹衍大九州，更有诸天千日月。六合之外多可疑，君但快饮莫少稽。\n侧耳徐听鸣天鸡，西轮欲东东亦西。"
        },
        {
            "标题": "赠慧永参五台毕复礼落伽过访有赠",
            "作者": "王世贞",
            "内容": "上人宗门秀，双瞳剪秋碧。夕踢沩山瓶，晨操赵州锡。\n插汉清凉台，截溟补陀石。一见不再见，欲得无可得。\n吾意且暂归，法堂草三尺。"
        },
        {
            "标题": "曾中丞以三自西川入为少司马过郢北上",
            "作者": "王世贞",
            "内容": "青云红旆拥金鞍，过郢毋辞春雪寒。此去长安真自近，方知蜀道不为难。\n西川惯领中书印，掌武初辞柱后冠。多少筹边楼上策，汉庭先已缚呼韩。"
        },
        {
            "标题": "偶得桃花坞而竹逾胜遂成一律",
            "作者": "王世贞",
            "内容": "不知何氏坞，花竹事仍偏。半岭绿于染，千村红欲然。\n任呼司马醉，翻得长官怜。咫尺渔人地，毋妨与世传。"
        },
        {
            "标题": "出塞二首 其二",
            "作者": "王世贞",
            "内容": "不断穹庐色，檀槽压酪浆。俄闻五校至，去逐六骡亡。\n蒲类天如赭，燕支月似霜。前军又铙吹，生得左贤王。"
        },
        {
            "标题": "出塞二首 其一",
            "作者": "王世贞",
            "内容": "鼙鼓胡云旧，旌旗汉月新。何来飞虎将，亲获射雕人。\n白发寻源早，黄金结侠贫。功成不望赏，云阁画麒麟。"
        },
        {
            "标题": "度萃胜桥入山沿涧岭至缥缈楼",
            "作者": "王世贞",
            "内容": "兹桥绾群流，并割三山半。举头一峰尊，翼者亦簪汉。\n下有突星濑，怪石鸟兽窜。宵行或见怵，燕坐出深玩。\n窈窕径复通，蜿蜒势中断。白石纡清流，信意可枕盥。\n稍南穴其背，忽得天地观。却顾所入山，依依在几案。\n念此回环机，欣然一笑粲。"
        },
        {
            "标题": "与故赵使君登定州塔",
            "作者": "王世贞",
            "内容": "灵鹫名藩驻，神龙法藏蟠。绛河潆井干，朱网罥天门。\n象外仙都广，寰中欲界尊。下方自风雨，绝顶半乾坤。\n眺拥千家出，歌迎万铎喧。驱车燕使者，题壁赵王孙。\n水合卢奴树，云冥鼓子村。语来心已净，不必问销魂。"
        },
        {
            "标题": "戊子初中夏金陵祈晴祈雨者各一而大宗伯姜公主之应因呈公一绝",
            "作者": "王世贞",
            "内容": "禾田宜雨麦宜晴，前后青泥叩玉清。姜氏重瞻灌坛令，秣陵初遇束长生。"
        },
        {
            "标题": "书庚戌秋事 其四",
            "作者": "王世贞",
            "内容": "长陵松柏气成龙，极望苍然总汉封。槃木西来是符拔，扶桑东尽见艨艟。\n旌旗夜摄千烽偃，玉帛春看万国从。七萃貔貅今不乏，坐教敌骑出居庸。"
        },
        {
            "标题": "别李邢州宗考功徐比部吴给事诸君时方有三辅之役 其三",
            "作者": "王世贞",
            "内容": "塞云吹尽出榆关，不断冰天指掌间。应是尔曹高兴发，忽惊飞雪捲燕山。"
        },
        {
            "标题": "候台使自馀杭安溪登陆抵县郭即事",
            "作者": "王世贞",
            "内容": "老去逢迎损壮怀，祇凭游目未全乖。黄绵覆垄家家乐，碧玉围城面面佳。\n地僻官曹宽礼数，溪清渔网斗生涯。方平自诧馀杭酒，那有青帘插柳街。"
        },
        {
            "标题": "风日清美行园有怀吴峻伯率尔折简",
            "作者": "王世贞",
            "内容": "亭午气清和，西园行挟策。阶藉葳蕤红，窗延纵横碧。\n时禽骄孤迈，芳草妒新迹。慨然怀良友，胡为但役役。\n刀笔余啸歌，诗书子徽纆。博谷声条桑，永晷不重得。\n愿言携琴至，呼尊命所适。"
        },
        {
            "标题": "初秋夜坐有感示于鳞",
            "作者": "王世贞",
            "内容": "不寐宵声发，孤吟秋色来。关城羽林骑，钟鼓柏梁台。\n世事文章远，乡心战伐催。长安李生在，犹可对衔杯。"
        },
        {
            "标题": "满江红 题高宗赐岳武穆诏后次文徵仲待诏",
            "作者": "王世贞",
            "内容": "御墨淋漓，到飞字、百身难赎。弹指罢、遗黎梦断，旧都沦覆。\n十二金牌丞相诏，风波片纸君王狱。恨当时、巧放两人归，乾坤蹙。"
        },
        {
            "标题": "初自彭城山行闻莺",
            "作者": "王世贞",
            "内容": "水宿逶迤不计程，有无春事未分明。白门渡口逢三月，黄鸟行边始一声。句向清时稀感慨，官因迟暮减心情。祇园桃李花如锦，只为游人特底生。"
        },
        {
            "标题": "除夕作 其一",
            "作者": "王世贞",
            "内容": "爱子公车辟，贤昆复拜官。身中粗矍铄，眼底更团栾。\n槲叶垆初暖，椒浆盌不寒。唯怜万室尽，讵忍一家完。"
        },
        {
            "标题": "除夕作 其二",
            "作者": "王世贞",
            "内容": "三百六十日，岁朝俄至今。法云趺坐老，天籁呗歌深。\n一饱无余事，千秋有愧心。明朝是明岁，从此觅知音。"
        },
        {
            "标题": "除夜作",
            "作者": "王世贞",
            "内容": "野夫痴坐独何事，屈指俄成三十三。盘欲颂椒惊蓟北，户当添梗忆江南。\n流年渐旧真难挽，万事更新未拟谙。入眼只应云日在，可怜春色滞抽簪。"
        },
        {
            "标题": "至江州尚不得舍弟敬美除官信闷成却寄",
            "作者": "王世贞",
            "内容": "有鸟双栖偶一鸣，无才那敢论时清。才经楚泽人堪老，若到燕台马自轻。\n白雪和来难后辈，青云是处畏先声。与君暗忆祗园地，不冷莲花惠远盟。"
        },
        {
            "标题": "呈华明伯",
            "作者": "王世贞",
            "内容": "得失区区事，相看弹指中。无论塞翁马，况是楚人弓。\n万态浮云变，寸心明月空。延陵何限色，西去有遗宫。"
        },
        {
            "标题": "杂感六章 其二",
            "作者": "王世贞",
            "内容": "冉冉西流日，杳杳东逝川。弃女守空闺，不知时变迁。\n膏沐一朝施，含羞不自前。虽复回青盻，盛年坐君捐。\n二八方偶进，骈齿复齐颜。为媚须及早，为恩须及好。\n再收当中热，再捐当何道。"
        },
        {
            "标题": "子夜吴歌 其二",
            "作者": "王世贞",
            "内容": "兰桡太湖曲，垂柳覆金堤。香气时时发，歌声处处迷。\n残妆汗欲尽，留著可怜眉。"
        },
        {
            "标题": "秋日再过伯寅作",
            "作者": "王世贞",
            "内容": "清渠曲曲护苍苔，剥啄衡门手自开。主在未须题凤去，客频宁为好龙来。\n窗前竹色分茶盌，径里橙香入酒杯。闻道西山月更好，可能乘兴一登台。"
        },
        {
            "标题": "寒食前三日出郊外遇雪有作",
            "作者": "王世贞",
            "内容": "气候今年晚，燕山雪片飞。可怜近寒食，犹未授春衣。\n半吐花如落，能歌莺尚稀。长怀浴沂伴，日暮咏而归。"
        },
        {
            "标题": "题春草驰情卷寄答孔炎宗侯",
            "作者": "王世贞",
            "内容": "胎簪秀色满罘罳，父子风流岂异时。临得宛陵离后帖，裁将康乐梦回诗。\n王孙不断蘼芜恨，天马长衔苜蓿悲。若问吴台眠起处，一群麋鹿眼迷离。"
        },
        {
            "标题": "春宫曲",
            "作者": "王世贞",
            "内容": "十二珠帘帖绛纱，山香一曲驻飞花。当筵拜领葡萄酒，纤月双弯衬脸霞。"
        },
        {
            "标题": "怨王孙 春病",
            "作者": "王世贞",
            "内容": "无柰春去。弄晴弄雨。酽绿漓红，嫩寒柔暑，篱外谁展新蹊。\n乳鸠啼。"
        },
        {
            "标题": "题春雷出蛰图",
            "作者": "王世贞",
            "内容": "一夜春雷发，群蛰自相语。神龙岂不劳，人间要霖雨。"
        },
        {
            "标题": "春江行",
            "作者": "王世贞",
            "内容": "春江浪拍天，两岸吐春烟。中流一点黑，知是下江船。"
        },
        {
            "标题": "子夜春歌",
            "作者": "王世贞",
            "内容": "双枕不成起，单枕不成眠。春风饶冷暖，吹作两种天。"
        },
        {
            "标题": "泸州苏丈由夕拜谪丞吴江来署昆篆方著政声与余一见杯酒平生即席有黄陂新命因成六绝句奉壮行色情见乎辞 其二",
            "作者": "王世贞",
            "内容": "仙籍虽通未便收，苏家旧例是黄州。金莲一夜春风引，还向钧天梦里游。"
        },
        {
            "标题": "春日于西园望云门山有述",
            "作者": "王世贞",
            "内容": "巨灵擘碣石，置之营丘东。千秋窍混沌，间道开玲珑。\n渐迩秋魄圆，稍迈晨星融。流云时停憩，返景并垂空。\n伊余怀禽好，之官偶齐封。羁服含馀责，推案厌微躬。\n曾是咫尺遥，故以简书慵。行药步周畦，披襟延绪风。\n倏如团鉴色，恍落清尊中。蚀雾俄半规，吹飙豁全通。\n靡靡呈苍翠，蔼蔼盈房栊。数足无登轨，寓目有来踪。\n峻陟淹徒御，卧游藉人工。何如日箕踞，于此玩无穷。"
        },
        {
            "标题": "春日试笔",
            "作者": "王世贞",
            "内容": "今年正月晴明甚，袅袅青门杨柳枝。逗遛残雪已无赖，偃蹇和烟故不迟。\n莫遣春光欺旅病，尽容风物媚吾诗。陌头何限芳菲意，马首论心知是谁。"
        },
        {
            "标题": "春日行园",
            "作者": "王世贞",
            "内容": "使君聊一出，物色自争誇。小雨饱桑叶，轻阴寒杏花。\n官厨枣儿酒，乡信谷前茶。不必莼鲈在，吾生固未涯。"
        },
        {
            "标题": "春日言怀",
            "作者": "王世贞",
            "内容": "万象乾坤里，春光各竞探。醉乡难久托，愁日渐谁贪。\n心事声名浅，年光案牍谙。鬓毛新蓟北，骨肉老江南。\n末路驱鞭甚，凡才斗穴酣。太空高鹳雀，幽谷小楩楠。\n脉脉将何辨，恢恢且共涵。饥凭方朔饱，苦任子云甘。\n纵逐时趋倦，终归世弃耽。不堪应但七，当黜或过三。\n众自淮阳薄，吾犹汉署惭。诘朝如赐履，随地足停骖。"
        },
        {
            "标题": "拟古七十首 其十九 潘黄门岳述哀",
            "作者": "王世贞",
            "内容": "忽忽寒将徂，冉冉春欲至。寒徂复留恋，春至胡濡滞。\n庭除无双迹，帷枕有孤涕。犹残流黄机，上绣鸳鸟翅。\n微音长辞听，手泽时流视。行云仍恍忽，明月但髣髴。\n恨彼伺晨鸟，精爽惊梦寐。白日阙冥车，子来既不易。\n黄泉稀生轨，予往将安至。踯躅墟墓间，纵横窜狐魅。\n宰木渐以拱，朽骨焉所恃。余发既种种，时来能无会。"
        },
        {
            "标题": "春日同子与顺甫游姚园分韵四首 其一",
            "作者": "王世贞",
            "内容": "小苑停游骑，春衣试缓风。地容啼鸟合，天借乱崖通。\n草色已骄绿，桃花难禁红。科头仗解醉，非是学山公。"
        },
        {
            "标题": "拟古七十首 其十一 阮步兵籍咏怀",
            "作者": "王世贞",
            "内容": "昔我游蓬池，上有古时台。长啸入青冥，万籁参差回。\n返顾大梁城，棂扉相对开。马头旦騀駊，日莫争飞埃。\n汉尸既雍雎，项血复殷垓。天地无精色，日月久徘徊。\n唉汝二竖子，何如酒一杯。"
        },
        {
            "标题": "送比部吴枢季之金陵时舍弟在仪部",
            "作者": "王世贞",
            "内容": "东山六月下何迟，此去风流建业知。行李夜投朱雀巷，墨花秋染白云司。\n棠阴故郡迎舟出，槐色清人抱案移。欲觅阳春春署在，侬家团扇是新词。"
        },
        {
            "标题": "春日同子与顺甫游姚园分韵四首 其四",
            "作者": "王世贞",
            "内容": "事事心相契，难知可易忘。片云为碣石，残雨即沧浪。\n草重杯堪席，花肥蜜欲房。醉来须袒跣，知尔恕吾狂。"
        },
        {
            "标题": "春日同子与顺甫游姚园分韵四首 其二",
            "作者": "王世贞",
            "内容": "休沐知余简，幽期细讨论。共誇韦氏曲，遥并辟疆园。\n落日驱诗语，高天下酒尊。暂来应有悟，丘壑此身存。"
        },
        {
            "标题": "春日同子与顺甫游姚园分韵四首 其三",
            "作者": "王世贞",
            "内容": "尔辈成三益，园亭胜颇兼。春云催淡荡，寒暝阁廉纤。\n黄鸟惊搔首，幽枝出捲帘。莫愁归骑促，残日挂峰尖。"
        },
        {
            "标题": "偶成 其二",
            "作者": "王世贞",
            "内容": "城隅鹿共蓬蒿宅，春首鹑悬薜荔衣。鸡犬不妨名地肺，鸢鱼随处有天机。\n曾希玄岳祠官选，别署茅山道士归。出处浮云都散尽，可烦追较向来非。"
        },
        {
            "标题": "怀伯承",
            "作者": "王世贞",
            "内容": "翩翩佳句满词林，别恨龙池芳草深。万里风波垂失所，十年岐路畏论心。\n题诗晓破天门色，把钓春生雷泽阴。莫以时名相问讯，朅来金马渐浮沈。"
        },
        {
            "标题": "望江南 书所见",
            "作者": "王世贞",
            "内容": "春睡足，钗玉自欹斜。立傍镜台还胍胍，枕痕纤甲印桃花。\n来试雨前茶。"
        },
        {
            "标题": "古乐府杂题二十绝 其十三 清夜游西园",
            "作者": "王世贞",
            "内容": "夜凉清吹夹车来，菡萏秋兰水陆开。何限风光何限月，有谁能嗣建安才。"
        },
        {
            "标题": "西园雅集为邺中诸王作",
            "作者": "王世贞",
            "内容": "改服乘春豫，徵徒何缤郁。苑薄孟门塞，椒崇邺河曲。\n霞空散丛绮，风漪写文縠。笳翻驯鹿至，棠漾轻鸥逐。\n桂魄徂屡谢，兰膏禅相续。东西迷席改，昏旦遘欢促。\n搦管俱骛先，飞觞竞谋速。王其梁陈轨，宾亦邹枚属。\n名非履亢显，道以撝谦笃。设醴知不衰，官今益汤沐。"
        },
        {
            "标题": "倚家弟调送张元春游岭南四绝 其一",
            "作者": "王世贞",
            "内容": "朔风吹雨欲成花，病起青衫便离家。此去不愁腰带减，古来勾漏有丹砂。"
        },
        {
            "标题": "咏碧莲花花初正碧久之则纯白矣",
            "作者": "王世贞",
            "内容": "苞蕊色正碧，碧如碧瑶冠。舒英渐纯白，白胜白玉盘。\n双成妆甫毕，西母宴将阑。醉驭群鹤苦，雪翎尽摧残。"
        },
        {
            "标题": "倚家弟调送张元春游岭南四绝 其三",
            "作者": "王世贞",
            "内容": "笔底江山已自灵，千峰匹马锦囊停。荆家莫诧关仝好，大庾南头分外青。"
        },
        {
            "标题": "夜遇子相城西同宿 其一",
            "作者": "王世贞",
            "内容": "遇尔不自意，骤回双眼青。立谈过深雨，把酒尽残星。\n此夜真同醉，明朝又独醒。亦知吾道在，那敢怨飘零。"
        },
        {
            "标题": "倚家弟调送张元春游岭南四绝 其四",
            "作者": "王世贞",
            "内容": "小奴全似黑昆崙，雀跃行装道不贫。留得越中筒布在，绨袍还有旧游人。"
        },
        {
            "标题": "春云怨 饮酒",
            "作者": "王世贞",
            "内容": "风僝雨僽。渐柳眠无力，花如中酒。睡怯象牙寒悄，幽梦几回浑不就。\n燕搊华弦，莺调清管，细谱新词杜鹃噣。行路方难，归期无据，愁与闷相守。"
        },
        {
            "标题": "倚家弟调送张元春游岭南四绝 其二",
            "作者": "王世贞",
            "内容": "粤女簪头红佛桑，夷歌一曲压君觞。莫嫌椰酒难成醉，也解宽人万里肠。"
        },
        {
            "标题": "夜遇子相城西同宿 其二",
            "作者": "王世贞",
            "内容": "天地事何限，风霜吾自雠。如何三月别，顿尽百年愁。\n未易蛾眉老，何当骏骨留。停鞭又挥手，斗气浅幽州。"
        },
        {
            "标题": "哭李于鳞一百二十韵",
            "作者": "王世贞",
            "内容": "历下无真气，词林失大贤。那能诅岱岳，谁与问高天。\n才去垂三斗，悲来遍八埏。人应疑顿挫，帝或悔陶甄。\n念尔千夫俊，生操万古权。仁禽产丹穴，仙骥秣青田。\n妙取星弧发，清惊月胁穿。钩深百丈饵，抟捷九秋鹯。\n文许先秦上，诗卑正始还。五言珠错落，一字玉规圆。\n思逸龙云表，神超象帝先。殷盘高诘曲，周雅美便嬛。\n独表齐风大，俱疑汲冢前。峥嵘露头角，摆脱谢蹄筌。\n海阔珊瑚老，云深石髓坚。锦裁还蜀郡，璧就必于阗。\n绕笔江生蕊，芬裾屈氏荃。乍窥饶骇异，精识解钻研。\n有眼看从白，为郎意尚玄。志长轻濩落，才大得屯邅。\n不欲过千石，凭他满百愆。傲时誇襆被，贫肯较偷毡。\n纵倒中郎屣，能辞太尉笺。交游尽绯紫，岁月耗丹铅。\n路鬼揶揄去，腰符累若悬。扶风京尹亚，襄国辅城专。\n推案奸争吐，操斤剧自剸。买牛因解剑，饮马亦留钱。\n治理闻丞相，徵书下颍川。手堪为木铎，腹晓别杯棬。\n汉殿劳将作，秦山募梓楩。法冠巍揭宿，藻镜迥临边。\n衿傍函关拥，帷从太室褰。骊瓜真结实，华井独搴莲。\n宛骏收垂毕，冥鸿兴杳然。叱回邛坂驭，归作剡溪船。\n避客同干木，逃封似鲁连。荜门宽偃蹇，蓬鬓诎周旋。\n自抚高山操，人收白雪篇。披云凌巀嵲，乘月弄潺湲。\n雷泽深堪钓，欢阴近可佃。居疑潜洞穴，出竞指神仙。\n芝术锄端有，芙蓉木末搴。探真采离坎，观道得坤乾。\n悬圃壶开境，昆崙雪满巅。纵饶家累迫，断不世途牵。\n过客宁歌凤，门生乃献鳣。中兴逢鼎革，圣主下旌旃。\n省鸐初欣入，台乌再贺迁。锦开梁左席，花覆越来舷。\n喣沫沾江表，澄清划涧瀍。九苞腾见瑞，万蚁率归膻。\n暴斧犹拈手，潘舆未息肩。冰霜挫慈鸟，天地幻啼鹃。\n发短窥吴练，肠回断郢弦。坏梁通寤寐，辟谷误真诠。\n始作步兵恸，长耽北海眠。春秋麟获日，庚子鵩来年。\n营魄三尸妒，膏肓二竖跧。本因支骨毁，翻讶捧心妍。\n玉树埋将迫，金茎病不痊。慰书烦孝绪，却药少医扁。\n抚旧人人恋，伤心事事捐。魂辞宋玉去，藁托所忠传。\n伏枥驹差壮，歌盆鹄早瞑。夜台依圣善，秋閤锁婵娟。\n不及分香履，犹闻坠宝钿。有情推入梦，无累割归缘。\n日月长何补，风云快自便。朗融归■霮，混沌脱雕镌。\n佩惜干将化，棺堪麈尾填。苍皇鲍山色，冷落㟙湖烟。\n马鬣封犹壮，鱼灯闇讵㸐。累累坟四五，矗矗剑三千。\n宰木俄围拱，佳城易郁芊。埋光腾斗柄，含气吐蜿蜒。\n本自成夸父，犹疑侣偓佺。讣霾秋照黯，妖孛岁星躔。\n直是魑将魅，宁分蚁与鸢。旧游俱短气，何事不堪怜。\n思入张衡苦，悲将吴质缠。殷侯呼咄咄，许掾涕涟涟。\n七子孤徐干，生平一仲宣。衷肠须绕晋，烈魄肯投滇。\n忽报惊难定，徐徵或有焉。听来杯酒堕，语罢带围朘。\n恍忽时谵语，怦营晓索篿。那知寸草折，翻断百愁煎。\n踪迹堪惊虎，幽忧更怯弦。羸躯困薖轴，跛足类拘挛。\n满掬挥鲛泪，轻裘渍酒绵。暂冯青鸟达，莫怪素车延。\n欲哭仍枯眼，将歌已塞咽。悠悠思往岁，娓娓诉重泉。\n茅本曾名蕙，夔今反惜蚿。欲知吾变鲁，总为昔游燕。\n删笔推丁廙，忘形到郑虔。雄虽唳黄鹄，哀不废鸣蝉。\n窃喜陪膺乘，犹甘让祖鞭。尊分御露美，管夺彩霞鲜。\n左癖编三绝，输攻下九渊。纵衡儒后侠，跌宕酒中禅。\n不受尚书命，横翻开府筵。中清筹罢漏，赴懒影过砖。\n风格留扬扢，波澜借溯沿。商空争矫健，大卤放腾骞。\n身任呼痴物，官初并冗员。迹甘龙蠖近，名忝雁鸿联。\n慰别勤加饭，分赀与橐饘。调归形影合，交入肺肝偏。\n霓䍐招难转，羲轮去更遄。代兴愚敢任，后死恨逾绵。\n痛欲随兰槁，狂今愧瓦全。浮生长寂寂，怒目纵睊睊。\n百六贻多口，寻常饱老拳。吊形添惨澹，无计觅连翩。\n牛耳诚贪执，鸡尸敢放颠。萧条五子咏，乖隔二鸣编。\n欲勒太丘石，亲题京兆阡。词场空满目，谁定笔如椽。"
        },
        {
            "标题": "丁巳春余以青臬朝衡王赐宴殿中大雪有述",
            "作者": "王世贞",
            "内容": "使者朝逢玉树留，君王设醴殿东头。鳞鳞积素分鸳甃，片片飞花点翠裘。\n上客无惭梁苑对，何人不羡雪宫游。酡颜缓傍雕栏出，欲唱阳春自寡酬。"
        },
        {
            "标题": "弇园杂咏四十三首 其三 此君轩",
            "作者": "王世贞",
            "内容": "不可无此君，种得百千个。试与较风流，此君可无我。"
        },
        {
            "标题": "次严太保诗后送尤介夫入都",
            "作者": "王世贞",
            "内容": "山人不爱青山住，乞得山中宰相诗。若遇郗家公子问，住山须待买山赀。"
        },
        {
            "标题": "入小祗林门至此君轩穿竹径度清凉界梵生桥达藏经阁",
            "作者": "王世贞",
            "内容": "衡门枕游径，往往严扃鐍。中有小年日，不与俗客说。\n幽亭抱修篁，三垂碧于玦。残阳过林表，余映散琐屑。\n长者所布金，苍苔互明灭。径穷胜自出，地转天亦豁。\n白榆荫银河，恍疑梵王设。穹阁树杪呈，二藏各安列。\n空王本不空，苦县有真悦。余本一蠹鱼，安能不自役。"
        },
        {
            "标题": "迭前韵和徐宗伯归有园见和之作",
            "作者": "王世贞",
            "内容": "青樽小语夜留连，重结金门隐吏缘。密竹似调弦上雨，疏萍欲点镜中天。\n功名兔苑吾甘薄，姓字鸡林尔任传。无那谷神新有解，从知不爱子云玄。"
        },
        {
            "标题": "观奕者周生与朱茂才奕偶成一律赠周",
            "作者": "王世贞",
            "内容": "媚清馆前花事微，客将棋局送斜晖。聊成死处窥活趣，不向生门发杀机。\n敌手垒成俱渭水，监军马蹶有淮淝。一枰未了兴先尽，余响犹残吾已归。"
        },
        {
            "标题": "寄广州陈司理因简黎惟敬少参",
            "作者": "王世贞",
            "内容": "闽乡大海邑，日接岭南云。鲛室应无泪，羊城近有君。\n兰金雅自慕，萝薜怯相闻。倘下延徐榻，黎生可借分。"
        },
        {
            "标题": "子与病后见贻新诗六章次答 其三",
            "作者": "王世贞",
            "内容": "遥怜伏枕处，咄咄向何人。春色从教负，朋情转自真。\n莺花若下酒，烟雨霅溪纶。不独能憎达，穷来妒汝身。"
        },
        {
            "标题": "汪山人过山园后见寄新诗有答且邀之",
            "作者": "王世贞",
            "内容": "汪伦赠我歌，歌罢柰伦何。久客吴音惯，穷愁楚调多。\n雪花杯底玉，云叶镜中波。如此园林色，何妨唤棹过。"
        },
        {
            "标题": "子与病后见贻新诗六章次答 其六",
            "作者": "王世贞",
            "内容": "萧条一书札，新自霅中来。惫与贫争长，愁将老暗催。\n诗魔应稍退，酒债未全开。了却无生后，春风几百回。"
        },
        {
            "标题": "子与病后见贻新诗六章次答 其一",
            "作者": "王世贞",
            "内容": "高枕抗烟萝，春光奈病何。谁堪胍季子，我解问维摩。\n丈室诸天在，千秋一瞬过。加飧更有语，晚计莫蹉跎。"
        },
        {
            "标题": "子与病后见贻新诗六章次答 其二",
            "作者": "王世贞",
            "内容": "善病胡为尔，清斋药饵催。潮怜枚叔对，露惜马卿才。\n湖海身偏靳，文章老自猜。还将呕心句，次第为君裁。"
        },
        {
            "标题": "子与病后见贻新诗六章次答 其四",
            "作者": "王世贞",
            "内容": "病色坚高卧，生涯浅卜居。莫疑杯外影，须却枕中书。\n陶墅偏宜秫，潘园好艺蔬。残年幸犹在，随我狎樵渔。"
        },
        {
            "标题": "子与病后见贻新诗六章次答 其五",
            "作者": "王世贞",
            "内容": "亦有清狂疾，饶君善酒尊。物情双药裹，吾道一衡门。\n伏枥人俱老，冲星剑尚存。此生终海岳，不死任乾坤。"
        },
        {
            "标题": "汪仲淹病后见过出其新诗有赠",
            "作者": "王世贞",
            "内容": "念尔萧疏病骨轻，居然彩笔尚纵横。但骄吾党僧弥美，未掩君家骠骑名。\n分得一珠犹照乘，可应双璧不连城。燕中纵酒论文地，矫首浮云百感生。"
        },
        {
            "标题": "送亢子益太史使饶州淮府",
            "作者": "王世贞",
            "内容": "彭蠡波涛霁雪馀，仙槎春度锦帆舒。淮王上客能词赋，汉使甘泉奉玺书。\n伯父尔宜仍胙土，东南今复盛簪裾。经行倘上康山望，高帝雄图在石渠。"
        },
        {
            "标题": "答王新甫 其一",
            "作者": "王世贞",
            "内容": "使君殊好在，五马看仍骢。说剑丰城色，振衣天柱风。\n宦携心事远，诗离物情工。满目交游态，高秋有一鸿。"
        },
        {
            "标题": "答王新甫 其二",
            "作者": "王世贞",
            "内容": "问讯劳相及，秋风阻奋飞。地垂齐海尽，天入汉京微。\n姓字人堪避，文章计转非。报君应不解，笋蕨故园肥。"
        },
        {
            "标题": "答荆府樊山王以文草求订",
            "作者": "王世贞",
            "内容": "时自虹光倚少微，那无物色到渔矶。人从白马看如练，诗向黄梅拟受衣。\n袖里泽兰愁信远，怀中荆璞怨工稀。亦知竹素千秋业，敬礼人间有是非。"
        },
        {
            "标题": "答寄王提学新甫",
            "作者": "王世贞",
            "内容": "褰帷花满郁林枝，尺素春题雁到迟。山逼璇霄誇独秀，江涵璧月号相思。\n夷荒槃木唐蒙颂，日暮苍梧虞帝祠。比邑诸生多骏发，祇应联袂读君辞。"
        },
        {
            "标题": "奉和诸真有待无待篇",
            "作者": "王世贞",
            "内容": "翔龙曜金景，灵旗逗珠树。廓落兆里遥，和飔蔼然度。\n有待不即来，无待来何遽。无待有待间，或来仍或去。\n强作无待观，内深有待趣。聚幻如聚真，真往幻常住。\n翘盼玉清阙，太上不我顾。回首方寸乡，灵真不我驻。\n是以无待门，长繇夸者误。"
        },
        {
            "标题": "怀李于鳞戏集李杜各一首 其一 集李",
            "作者": "王世贞",
            "内容": "双珠出海底，飞在白云端。海月明可掇，不为世人观。\n长鲸正崔嵬，为我扬波澜。一朝攀龙去，独宿天霜寒。\n掩泪出故房，清晨起长叹。酌醴焚神鱼，问言谁与餐。\n方希炼金骨，并乘双飞鸾。"
        },
        {
            "标题": "陆大参别余与潘中丞登飞英塔",
            "作者": "王世贞",
            "内容": "招提只在白云封，绝顶岧峣望莫从。忽有丹梯通箭栝，还如玉井护芙蓉。\n菰城午色烟争袅，苕水春流雨自重。可道诸天无别思，愁君明日度千峰。"
        },
        {
            "标题": "朱定国解馆归明州赠之得三绝 其一",
            "作者": "王世贞",
            "内容": "风物清佳浣客愁，不知何事忆明州。轻舠泛尽东湖色，应向娄江问旧游。"
        },
        {
            "标题": "还吴初抵阊门夜泊独坐有怀",
            "作者": "王世贞",
            "内容": "十载时时问故乡，归来朋旧又相忘。城头弦月乌栖曲，疑是幽州万树霜。"
        },
        {
            "标题": "朱定国解馆归明州赠之得三绝 其二",
            "作者": "王世贞",
            "内容": "两儿头角渐嶙峋，三载东风绛帐春。白虎倘逢明主问，可能忘得授经人。"
        },
        {
            "标题": "朱定国解馆归明州赠之得三绝 其三",
            "作者": "王世贞",
            "内容": "惜别飞觞各斗干，吴江枫落未成寒。惟怜十月山阴道，不共王家子敬看。"
        },
        {
            "标题": "富阳至桐庐道中",
            "作者": "王世贞",
            "内容": "扬舲溯流上，秋色竞纷纷。翠荇波仍绣，丹枫壁自文。\n路疑千岭尽，山为一江分。夕照高低出，滩声远近闻。\n薜衣过木客，椒酒问桐君。欲叩幽栖意，峰峰多白云。"
        },
        {
            "标题": "余以使事出至蓟门时事大变明卿被谪 其一",
            "作者": "王世贞",
            "内容": "岂谓边陲远，风光到自嗟。帝京新世事，郎署旧天涯。\n傲骨穷堪长，狂名晚更加。任他车马地，风雨向人誇。"
        },
        {
            "标题": "余以使事出至蓟门时事大变明卿被谪 其二",
            "作者": "王世贞",
            "内容": "诗自先生事，名劳异日论。众看真长物，老至惜空言。\n河岳西来转，星辰北望尊。尔曹知有尽，那可不销魂。"
        },
        {
            "标题": "夜泊芦夹回望燕子矶",
            "作者": "王世贞",
            "内容": "风吹浩荡去，却在芦江湄。燕子矶头月，清光当待谁。"
        },
        {
            "标题": "抵滁阳闻拱辰石太仆将至留赠 其二",
            "作者": "王世贞",
            "内容": "琅琊山色四时妍，最喜清流号酿泉。前辈风流今又见，使君刚及醉翁年。"
        },
        {
            "标题": "抵滁阳闻拱辰石太仆将至留赠 其一",
            "作者": "王世贞",
            "内容": "双旌宛转下滁州，真气如闻在后头。圣代豪贤多九列，何人数马似恬侯。"
        },
        {
            "标题": "赠石给事拱辰",
            "作者": "王世贞",
            "内容": "烈士婴逆鳞，岂在明月珠。念欲醒睡龙，润泽四海枯。\n我逢石中郎，白晰好丈夫。韶年入青琐，玉树含冰壶。\n气塞指鹿臣，愿行斩马诛。封事八九条，一一社稷谟。\n雷霆横白日，人鬼在须臾。九关虎豹号，魑魅亦揶揄。\n一为蔺生叱，万发立头颅。捶摘纷下来，血肉顿模糊。\n君家铁如意，欲碎红珊瑚。微贱何足言，毋乃圣德渝。\n昨窥中兴诏，坐见海宇苏。惜哉反掌间，迷阳罥天衢。\n岂不愿良臣，良臣不易图。搆茅漳伾傍，天锡万死躯。\n朝与牧竖出，夕归樵父俱。贫无南山田，足挂牛角书。\n余本骨体人，为君重踟蹰。男儿未盖棺，各自智其愚。\n宇宙大茫茫，努力爱前驱。"
        },
        {
            "标题": "拟古七十首 其三十八 谢光禄庄郊游",
            "作者": "王世贞",
            "内容": "泳思遵江广，托瞩在严坰。百堞摇容滟，千棹和鏦铮。\n来鸿欣知止，丛菊誇后荣。盍簪攒云岫，散绮宿霞汀。\n清霜披林览，枯卉感籁鸣。究胜时扶策，沈怀聊屏觥。\n容华非予擅，物序搅我情。将治鹿门业，归耦长沮耕。\n毋染临渊叹，遂为渔者矜。"
        },
        {
            "标题": "喻兰溪邦相为四绝句贻我颇致青蝇之感且以名酒二瓿见饷其落句云万事从教醉里销次第和答 其一",
            "作者": "王世贞",
            "内容": "劳君五岳起双眉，老病无能学羼提。祗是怜他善星辈，恶风吹送下泥犁。"
        },
        {
            "标题": "途遇习太史时甫登泰山归有赠",
            "作者": "王世贞",
            "内容": "胸罗寒月有梯云，四海才名凿齿闻。已自讲坛推岳岳，仍从禅地访云云。\n胸前齐鲁森相逼，观表秦吴杳不分。见说封中萦紫气，还应綵笔动天文。"
        },
        {
            "标题": "喻兰溪邦相为四绝句贻我颇致青蝇之感且以名酒二瓿见饷其落句云万事从教醉里销次第和答 其四",
            "作者": "王世贞",
            "内容": "兰溪新酒碧於泉，一斗真堪价十千。我醉声闻浑不要，使君公暇好逃禅。"
        },
        {
            "标题": "题阙 其三十八",
            "作者": "王世贞",
            "内容": "永明感奇征，微言自西竺。后果摄往因，如环代相续。\n楚英慕之诛，崔浩排之族。姚秦炽之亡，周武熄之促。\n趣舍同一途，畴能明罪福。是以有漏因，智者了不录。"
        },
        {
            "标题": "中秋夜从侍御饶公登明远楼二首 其一",
            "作者": "王世贞",
            "内容": "今夜中秋月，浮云袅自横。未添三晋莹，只避五星明。\n小坐杯频转，清言烛屡更。霜威暂时失，桃李欲敷荣。"
        },
        {
            "标题": "喻兰溪邦相为四绝句贻我颇致青蝇之感且以名酒二瓿见饷其落句云万事从教醉里销次第和答 其三",
            "作者": "王世贞",
            "内容": "潘郎可是懒栽花，一赋能当万树霞。却笑尔时勾漏令，不从身内觅丹砂。"
        },
        {
            "标题": "喻兰溪邦相为四绝句贻我颇致青蝇之感且以名酒二瓿见饷其落句云万事从教醉里销次第和答 其二",
            "作者": "王世贞",
            "内容": "金华洞洞有仙官，叱石为羊也不难。总为汉家罗网急，双凫莫遣问长安。"
        },
        {
            "标题": "中秋夜从侍御饶公登明远楼二首 其二",
            "作者": "王世贞",
            "内容": "黯澹千山暮，凭阑首重回。虹争汾水上，云拥太行来。\n渐老惊先达，多艰急异才。今宵迟月色，须为绣衣开。"
        },
        {
            "标题": "秋日与诸大夫登后湖阁宴眺有述",
            "作者": "王世贞",
            "内容": "崇丽多挛局，置远足徜徉。岂若登兹阁，二美适有当。\n高栋切天居，华燕冠文昌。凉飔躏嘉荫，落日暴崇冈。\n千甍波鳞踊，双阙风翼张。驰道东西直，轮鞅正纵横。\n俯瞰澄湖波，皎若明镜光。凫鹥下游鬣，菰稗出收潢。\n虽无方舟具，兴至欲褰裳。望舒随阳没，银灯嬉未央。\n上客袭主权，行筹浩无方。徒御私相谪，毋乃沦太康。"
        },
        {
            "标题": "登邯郸丛台有感作丛壹行",
            "作者": "王世贞",
            "内容": "邯郸丛台已非旧，请说邯郸旧时有。吴家倩女苕乍荣，和氏连城月初剖。\n台上奏伎邯郸姬，台下拔刃邯郸儿。衔将恩去身俱贱，报得雠来主不知。\n君莫谓平原好公子，三千去后应无几。堂中客傍信陵门，军前士死长平垒。\n丛台不尽更檀台，回首豪华安在哉。自是鲁连东海蹈，千秋白日耸蓬莱。"
        },
        {
            "标题": "初冬日于邯郸丛台饯朱太仆",
            "作者": "王世贞",
            "内容": "天寒大陆吐丛台，倚酒雄风亦快哉。红日迥从漳水堕，白云纷阻太行回。\n空城竟暮无鸣瑟，侠客千秋付举杯。此去君王须问骏，莫言曾见剧辛来。"
        },
        {
            "标题": "存没口号十六首 其六 张考功助甫",
            "作者": "王世贞",
            "内容": "易水东头广柳车，看君殊似鲁朱家。只今无限穷心在，羞涩双龙匣里花。"
        },
        {
            "标题": "存没口号十六首 其四 吴中丞峻伯",
            "作者": "王世贞",
            "内容": "海岱秋风送逐臣，尚留双泪染征轮。自从金印能悬肘，肯数人间不利人。"
        },
        {
            "标题": "存没口号十六首 其二 汪中丞玉卿",
            "作者": "王世贞",
            "内容": "晚日论交汪玉卿，挥毫彷佛见西京。沾沾白雪无前辈，寂寂青云要主盟。"
        },
        {
            "标题": "存没口号十六首 其七 魏济南顺甫",
            "作者": "王世贞",
            "内容": "济上诸侯才且贤，能将玄草及生传。山人自爱名山好，不爱区区一世怜。"
        },
        {
            "标题": "存没口号十六首 其三 梁比部公实",
            "作者": "王世贞",
            "内容": "罗浮秋色妒归田，南海精灵南斗悬。遗藁一编王勃后，怪来男子可无年。"
        },
        {
            "标题": "存没口号十六首 其一 徐比部以言",
            "作者": "王世贞",
            "内容": "屈指中朝请剑年，主恩明白赐归田。春来秦望山头好，大有长安白日悬。"
        },
        {
            "标题": "赠乡进士曾嘉帙乞其父志铭还楚",
            "作者": "王世贞",
            "内容": "而祖仍而父，先朝两静臣。世夸龙颔旧，家有凤毛新。\n细雨为江色，清尊别故人。龟山一片石，聊与助嶙峋。"
        },
        {
            "标题": "存没口号十六首 其十二 徐宪使汝思",
            "作者": "王世贞",
            "内容": "自抛符节请归耕，腰下吴钩解不平。忍死为名频见嘱，不知田叟久逃名。"
        },
        {
            "标题": "存没口号十六首 其十四 张太仆有功",
            "作者": "王世贞",
            "内容": "再厌承明鬓未苍，翩翩浊世有张郎。生前无地容他酒，一死翻然侠骨香。"
        },
        {
            "标题": "存没口号十六首 其十 卢山人少楩",
            "作者": "王世贞",
            "内容": "十年城旦赭为衣，仍向侯门骂坐归。死去只知文苑字，到来依旧识人稀。"
        },
        {
            "标题": "金陵署中乞骸杜门辱孚如吏部寄诗有答",
            "作者": "王世贞",
            "内容": "寒乞金陵老病身，忽传邹律转阳春。句如古郢辞中雪，名是西京赋里人。\n世眼也知尊白璧，冰心知不染红尘。奕棋故作长安地，万事能令局局新。"
        },
        {
            "标题": "存没口号十六首 其十六 顾山人季狂",
            "作者": "王世贞",
            "内容": "十劳鳞羽访空山，莫怪裁书九不还。布帽遮头腰挂网，可堪名姓到人间。"
        },
        {
            "标题": "存没口号十六首 其十一 谢山人茂秦",
            "作者": "王世贞",
            "内容": "黄河船畔曳裾人，转眼东风万事新。穷病布衣全似汝，只残诗笔尚如神。"
        },
        {
            "标题": "答赠谷明府嗣兴",
            "作者": "王世贞",
            "内容": "蚤闻垂橐大江还，谢病春深薜荔关。岂为避仇之海上，欲留题句满人间。\n樽前白苧空矜调，镜里黄金可驻颜。我亦元龙无客礼，云门碧树许谁攀。"
        },
        {
            "标题": "答刘太常子真",
            "作者": "王世贞",
            "内容": "离离道傍芷，随风即芬敷。习习谷中兰，引分任荣枯。\n众姱竞承颜，静女长独居。临当趣君召，且复立次且。\n顾念幽忧侣，携手命同车。膏泽谢当年，蛾眉日夜疏。\n发短不受笄，衣短不受裾。亮无入宫妒，焉能令君愉。\n贵者但不忘，贱者亦自舒。"
        },
        {
            "标题": "存没口号十六首 其十三 刘中丞子成",
            "作者": "王世贞",
            "内容": "使君投笔走风尘，一战黄金自绕身。今日汉阴烟色里，可无翻羡灌园人。"
        },
        {
            "标题": "存没口号十六首 其十五 许长史殿卿",
            "作者": "王世贞",
            "内容": "梁园朝暮拥笙歌，犹有音情问薜萝。口嘱去人无别语，不多饮酒读维摩。"
        },
        {
            "标题": "存没口号十六首 其九 张佥宪肖甫",
            "作者": "王世贞",
            "内容": "蜀中男子张君嗣，曾共燕山作酒徒。今日独吟江水畔，可能相为一愁无。"
        },
        {
            "标题": "以曾益州筇杖并诗赠九十七左翁",
            "作者": "王世贞",
            "内容": "百年踪迹仅庭除，毋事门人进笋舆。欲识使君珍重意，益州方竹右军书。"
        },
        {
            "标题": "汉郊祀歌二十首 其十六 华煜煜",
            "作者": "王世贞",
            "内容": "华煜煜，酝澄鲜。神下来，辞钧天。帝亲飨，奏清县。神下来，度九阍。\n龙伏趺，豹缤翻。神下来，空中跸。云羽旂，风瑶瑟。神下来，史巫舞。\n擘嘉胏，行齐酤。神下来，脩娥侍。䐂腾媚，鬋若黛。神安坐，燎九蕴。\n灵虬吭，吐氤氲。神欲休，博山床。帷流苏，角明珰。神之逝，旌裔裔。\n车斑斑，马沛沛。神之愉，锡土田。踰敦煌，抵昆崙。蹑恍忽，乘飘瞥。\n流翠眊，汾之澨。望若觌，不可即。使余怊，怊安极。"
        },
        {
            "标题": "詹东图内翰迁吏部郎移舍过题园亭",
            "作者": "王世贞",
            "内容": "新佐天官领百司，可如供奉玉堂时。向来仙骨应俱羡，此去冰心祗自知。\n衙散图书周四壁，亭虚花竹隐三垂。墙头一片钟山色，好是长吟谢朓诗。"
        },
        {
            "标题": "四十咏 其三十 顾太史绍芳",
            "作者": "王世贞",
            "内容": "女家不乏材，顾生尤翘楚。一赋回帝颜，群姝让眉妩。\n视草缓铜龙，横经高白虎。归卧昆山阳，夜光未轻吐。\n时俗易为工，逊志在千古。"
        },
        {
            "标题": "读枢筦集答寄蔡侍郎子本",
            "作者": "王世贞",
            "内容": "忆尔曾都将相权，欲将名姓勒燕然。俱听越石清秋啸，不废东山零雨篇。\n卿月暂违双掌露，使星翻傍五湖烟。亦知刘白多移请，洛下新诗大好传。"
        },
        {
            "标题": "怀李于鳞戏集李杜各一首 其二 集杜",
            "作者": "王世贞",
            "内容": "长啸宇宙间，扬马宜同时。前辈复谁继，名家信有之。\n博采世上名，得失寸心知。李侯有佳句，突过黄初诗。\n伊昔临淄亭，痛饮真吾师。佳人绝代歌，行酒双逶迤。\n掌中琥珀钟，照耀珊瑚枝。快意八九年，浩荡从此辞。\n终悲洛阳狱，朱凤日威蕤。千载得鲍叔，弃我忽若遗。\n饮酣视八极，岁暮有馀悲。"
        },
        {
            "标题": "胡元瑞读鄙集有寄走笔四韵答之 其三",
            "作者": "王世贞",
            "内容": "处处松阴护药坛，何人真晓大还丹。知君自有灵仙骨，叱石为羊也不难。"
        },
        {
            "标题": "胡元瑞读鄙集有寄走笔四韵答之 其一",
            "作者": "王世贞",
            "内容": "杀青初竟未堪论，博得骊珠字字匀。莫信古来才一石，与君俱是斗量人。"
        },
        {
            "标题": "胡元瑞读鄙集有寄走笔四韵答之 其二",
            "作者": "王世贞",
            "内容": "文园多病日偏长，赢得高斋看屋梁。便是王充新论就，可能相益蔡中郎。"
        },
        {
            "标题": "陈玉叔学宪见讯且索余手书聊尔答寄",
            "作者": "王世贞",
            "内容": "四塞军城黯不舒，双鸿宛转下前除。椷开汉浦珠贻后，句就巴江锦浣馀。\n讲德朝廷过地节，传经弟子有相如。夫君素擅银钩美，肯问王家野鹜书。"
        },
        {
            "标题": "答寄王百谷",
            "作者": "王世贞",
            "内容": "似因留滞爱蓬蒿，书到萧条感二毛。田父只歌将进酒，主家谁问郁轮袍。\n斋中落日尘蒙偈，泽畔浮云句反骚。自是不才能世左，敢容孤枕向人高。"
        },
        {
            "标题": "大垂手",
            "作者": "王世贞",
            "内容": "秋水剪明眸，亭亭出画楼。邀他大垂手，不惜锦缠头。\n舞罢香无迹，歌残翠未收。留髡烛尽灭，更与按伊州。"
        },
        {
            "标题": "吴长君七十长歌君大参明卿兄也",
            "作者": "王世贞",
            "内容": "昔日杜甫成狂歌，自言四兄巢许伦。虽然龌龊家人语，能使千载传其真。\n吴卿今年六十五，汝兄七十貌更古。纵令湖海无拘束，稍袭衣冠傍规矩。\n朅来种秫兼种粳，手抄鱼经复酒经。有酒直寻长乐塸，得鱼且泊沧浪亭。\n闻道甔甀洞中石，移来半是愚公力。县官第不横索钱，野老何妨且争席。\n红颜宣发青方瞳，绿衫朱黻斑斓中。庭前参差几玉树，云表偃蹇双冥鸿。\n丈人得之必辞避，愚者是兄贤者弟。但呼尧世洗耳翁，何必要第五之名强骠骑。"
        },
        {
            "标题": "望大孤山",
            "作者": "王世贞",
            "内容": "人言大孤丑，不及小孤妍。若向鄱阳去，南风也系船。"
        },
        {
            "标题": "阳鹤峰",
            "作者": "王世贞",
            "内容": "老鹤巢杉朱顶圆，欲充仙骑上青天。何当羽客偏多肉，拳足寒云不记年。"
        },
        {
            "标题": "送里人金大从军兼简方记室景武 其二",
            "作者": "王世贞",
            "内容": "蓟门芳草殢雕鞍，下马胡姬酒未阑。金印不关明主惜，春来质子遍长安。"
        },
        {
            "标题": "殷司马平广西寇歌",
            "作者": "王世贞",
            "内容": "殷公文武邦之桢，不学渊源空有名。一岁再迁中执法，兼提六管岭南兵。\n如云鹅鹳排千舰，五色神羊映百城。征南将军不穿札，渡泸相公单白帢。\n军声雷动细柳营，杀气霜凋大藤峡。任是蛮烟开羽扇，还留汉雨浇金甲。\n狼兵锦韝绣蝥弧，夺得生徭换酒沽。早知不杀称神武，悔自跳踉作后夫。\n处处春田催布谷，朝朝列肆唤提壶。千秋获嘉县重睹，伏波不得骄铜柱。\n漓水滩和铙吹声，郁林花满旌旗路。遥望苍梧云正苍，是公功成勒铭处。"
        },
        {
            "标题": "腊月十日夜雷电大雨有述",
            "作者": "王世贞",
            "内容": "前年腊月雷电作，今年雷电腊如之。即开棠杏能几日，欲出龙蛇何所为。\n闭阳书成弟子诮，离毕语是门人疑。襟披帻岸事未了，已有雪霰纷相随。"
        },
        {
            "标题": "送里人金大从军兼简方记室景武 其一",
            "作者": "王世贞",
            "内容": "双鞲结束气如云，亚子城西酒半醺。欲向故人歌出塞，近来王粲倦从军。"
        },
        {
            "标题": "十一月弇园红梅盛开偶成 其一",
            "作者": "王世贞",
            "内容": "仲冬垄梅发，繁英簇红霰。过意百花魁，翻疑百花殿。"
        },
        {
            "标题": "从弟瞻美保氏五十以诗代觞得古体四百二十字",
            "作者": "王世贞",
            "内容": "睢陵肇京洛，始兴振江介。宏誉笼一时，休风润遥裔。\n至今青箱学，犹擅乌衣最。王父雅树滋，敡历遍中外。\n肯构得若翁，工冶差有赖。惜哉君子泽，往往食之既。\n丹穴终自深，苞彩未云坠。跌宕纨裤间，潇洒见吾弟。\n颀然一野鹤，忽凌鸡群至。十五二十时，三日两日醉。\n百万盘龙掷，二八桃花伎。歌翻阿鹊盐，舞按回鹘队。\n胡笳作人语，羯鼓解琴秽。时时沈冥中，往往露狡狯。\n中岁稍折节，读书猎大意。晋谈自风格，吴妆出姿制。\n姓名借客重，裘马从友敝。虽靡公业田，而耽文举会。\n手折冯驩券，身避周赧债。任侠鲜倦时，问产无完岁。\n偶沾一命荣，肯作五斗计。温凊幸无缺，甘旨巧自致。\n何必欣捧檄，然后成毛义。伯仲不待年，遗孤我衣食。\n余泽沾闾左，英声啧朋辈。余解山南节，颇谐道州契。\n花发不孤赏，玉颓或先睡。醒让白眉良，醉思火攻利。\n汝帙俄开五，发宣面犹晬。相与追曩者，彼此如梦寐。\n悬弧嘉平末，荏冉见春事。璚树十万枝，枝枝吐新媚。\n北堂胜事饶，南荣赏心萃。芳压珊瑚滴，寒凝水晶脍。\n燕寝瑞龙涎，中宵凤凰泪。是时月过午，长庚蚌珠配。\n老余慕独醒，对汝谢尊觯。却听万年酬，问解罗衿未。\n毋论尔知非，亦不解我是。醉者与醒者，各各葆真气。\n竞挥鲁阳戈，顿挽羲和辔。从此无累身，相将共天地。"
        },
        {
            "标题": "十一月弇园红梅盛开偶成 其二",
            "作者": "王世贞",
            "内容": "大小两黄鹂，公然吃花住。顷刻布同云，迷却来时路。"
        },
        {
            "标题": "杂言五首 其一 大言",
            "作者": "王世贞",
            "内容": "鸟王翼覆须弥谷，龙伯缗连巨鳌六。九海捐波濯吾足，兜率宫庳不堪宿。"
        },
        {
            "标题": "答用晦丈时有三诗极为余致不平之感且订后期",
            "作者": "王世贞",
            "内容": "高枕怀人忽黯然，西江尺素自鸿边。无言白璧偏堪点，何处朱弦不可怜。\n纵酒此生终得计，论文它代别为权。与君商略嵇康驾，紫气湓城在几年。"
        },
        {
            "标题": "操江石中丞毋林太淑人寿言",
            "作者": "王世贞",
            "内容": "三月十六设帨辰，六十六回无限春。青天共指犹圆魄，紫诰仍辉见在身。\n开府夹江文武吏，称觞八座太夫人。剩道金陵好风物，那能不遣鬓毛鬒。"
        },
        {
            "标题": "寿宁侯故第歌",
            "作者": "王世贞",
            "内容": "谁家甲第横道周，路人齐指寿宁侯。空馀棨戟连云暗，不见轩车学水流。\n卧壁蟏蛸閒向暮，当门鸟雀乱先秋。道傍老翁眠不起，自谓能言寿宁事。\n貂珥那传就日功，椒房已挟薰天势。当年兄弟同侍直，白马前后黄金勒。\n天子宫中赐欢笑，五侯门外看颜色。有时日晡复召宴，龙锁东华归不得。\n秃袖黄衫倚醉逃，别院春风坠香帻。邓山横压蜀云低，郭穴偏承汉露滋。\n去夺冠军沁水里，凿成安乐定昆池。初来后厕浑疑错，乍入危栖意欲迷。\n三尺珊瑚斗如意，千金蹀躞射弹棋。歌屏掩翠镜窥红，妆粉围春肉阵风。\n急管瀪弦开永巷，朱帘高栋胜离宫。石家富贵乾坤小，霍氏功名旦夕空。\n可怜世路同转毂，君恩覆水难再复。西第千甍不足居，东门尺土翻相逐。\n陇头寒食麦饭青，若敖无人馁鬼哭。君不见羊肠峻阪危插空，后车肯问前车覆。"
        },
        {
            "标题": "当事君行",
            "作者": "王世贞",
            "内容": "丈夫委质事君，薄命多苦辛。窈窕不胜冶容，靡复奉清尘。\n鸡皮者妇三少，六宫当一身。羊车轻薄谁子，轧轧入宫闉。\n桃李乃擅阳春，松柏摧为薪。已矣殆哉归欤，草莽竟何陈。"
        },
        {
            "标题": "至京口承陈从训相送丹阳道中留赠",
            "作者": "王世贞",
            "内容": "京口三山产三杰，中有陈生擅三绝。爱将肝胆输故人，除却图书无长物。\n老夫抖擞金陵尘，劳生远送情更真。报汝弇中自天地，明年共赏糟丘春。"
        },
        {
            "标题": "赠陈簿 其二",
            "作者": "王世贞",
            "内容": "由来避世有墙东，祗合丹阳作寓公。新社总知无约束，酒垆诗卷任春风。"
        },
        {
            "标题": "丹阳道中承宫保大宗伯姜翁出会因赠一律",
            "作者": "王世贞",
            "内容": "宣发方瞳冰雪颜，才闻报政即投闲。久参白下夔龙席，新冠青宫羽翼班。\n荣似二疏辞汉阙，高如四皓返商山。莫疑下客多尘思，今日叨陪紫气间。"
        },
        {
            "标题": "当墙欲高行",
            "作者": "王世贞",
            "内容": "墙欲高，雉堞何崔嵬。室中之藏永无菑，蹻蹠过之，不能竦身而奋飞。\n我谓墙欲高，彼谓曷不卑。丈夫快举事，安能两相全。\n当为雠敌忌，莫受亲戚怜。"
        },
        {
            "标题": "刘太常亟言大城令忽君之贤也其善状非一至祷雨立澍矣予闻而贤之为赋四绝句 其二",
            "作者": "王世贞",
            "内容": "自是神君雨，那因少女风。河阳万垄绿，千树亦争红。"
        },
        {
            "标题": "刘太常亟言大城令忽君之贤也其善状非一至祷雨立澍矣予闻而贤之为赋四绝句 其四",
            "作者": "王世贞",
            "内容": "汝祷亦已久，六事无可责。密云天际来，宛然桑林色。"
        },
        {
            "标题": "刘太常亟言大城令忽君之贤也其善状非一至祷雨立澍矣予闻而贤之为赋四绝句 其三",
            "作者": "王世贞",
            "内容": "霢霂沾衣乐，滂沱破块宽。好星元有雨，星是汉郎官。"
        },
        {
            "标题": "许解元悼妾 其三",
            "作者": "王世贞",
            "内容": "十五绣鸳鸯，妆成赠阮郎。蛾眉西岭月，鸾镜九秋霜。\n小雨流苏暗，阑风锦簟凉。欲从天外觅，谁遣返魂香。"
        },
        {
            "标题": "捣衣篇",
            "作者": "王世贞",
            "内容": "惊乌扑速起空林，辚辚雕轮过渐沉。此时何处青楼女，此际无限塞垣心。\n青楼小女字莫愁，织得流黄锦并头。记别狂夫辞故里，昨传书信在凉州。\n机头金剪三四转，灯下玉箸一双流。荧荧青灯轧轧机，还理狂夫箧中衣。\n宛转涕泪新痕积，约莫腰肢旧带非。杵影高低尚自双，茕然贱妾伴空房。\n捣成白练浑如雪，愁得蛾眉已似霜。规月苍黄低落雁，商飙悉律和鸣螗。\n意怯腕弱夜还赊，谁能闻罢禁咨嗟。疑是梁州砧响绝，十年零落不思家。"
        },
        {
            "标题": "许解元悼妾 其一",
            "作者": "王世贞",
            "内容": "带有同心在，丝将续命迟。泪偷埋玉地，心折赐珠时。\n解幌风从入，钩帘月自垂。安仁故亡恙，不那鬓成丝。"
        },
        {
            "标题": "许殿卿左史有悼内之戚请告归里赋此寄赠",
            "作者": "王世贞",
            "内容": "休沐周原可惮劳，悼亡潘鬓转萧骚。烟霞不逐长裾老，霜月还依拥传高。\n暂去临邛无卓女，将归梁苑有枚皋。君看醴酒缘谁设，莫向春风恋浊醪。"
        },
        {
            "标题": "许解元悼妾 其二",
            "作者": "王世贞",
            "内容": "天上仙期迫，人间别恨深。吹箫不同去，步幄杳难寻。\n入梦惊纤玉，闻香剩郁金。都将可怜意，留作断肠吟。"
        },
        {
            "标题": "过西邻许子看菊时曹子家傍焉 其二",
            "作者": "王世贞",
            "内容": "千钱不枉买西邻，浊酒墙头无限春。曹伯许男容入会，老夫叨长号王人。"
        },
        {
            "标题": "王汝止先生过访弇园有述 其四",
            "作者": "王世贞",
            "内容": "呼尊小酌罢，坐爱松风吹。忽尔农歌发，欣然与点时。"
        },
        {
            "标题": "王汝止先生过访弇园有述 其五",
            "作者": "王世贞",
            "内容": "藤石从云老，苔阶过雨斑。游人不解看，应道是真山。"
        },
        {
            "标题": "周恭人悼亡 其一",
            "作者": "王世贞",
            "内容": "婉丽兼三德，辛勤佐一官。即知丹茀好，曾断素机寒。\n桂魄销何易，兰魂返更难。那堪悼亡鬓，此夜欲如潘。"
        },
        {
            "标题": "王汝止先生过访弇园有述 其六",
            "作者": "王世贞",
            "内容": "欲求无谶师，为我谶绮语。三界无处寻，久堕泥犁土。"
        },
        {
            "标题": "王汝止先生过访弇园有述 其一",
            "作者": "王世贞",
            "内容": "麈尾竖新义，字字天机流。其柰溪边石，顽愚不点头。"
        },
        {
            "标题": "王汝止先生过访弇园有述 其三",
            "作者": "王世贞",
            "内容": "日斜一局罢，观者谓机深。偶尔见敌手，由来无胜心。"
        },
        {
            "标题": "王汝止先生过访弇园有述 其二",
            "作者": "王世贞",
            "内容": "春至百卉萌，日出万象丽。不应拈破时，别自一天地。"
        },
        {
            "标题": "周恭人悼亡 其二",
            "作者": "王世贞",
            "内容": "晓案犹闻举，春蚕未罢工。泉台人自玉，藜阁管堪彤。\n寂寞鱼轩冷，凄其蕙帐空。周郎能顾曲，慎莫唱离鸿。"
        },
        {
            "标题": "过西邻许子看菊时曹子家傍焉 其四",
            "作者": "王世贞",
            "内容": "醉眼摩娑不肯还，任他醮鼓也如闲。才穿丁邜桥头过，便是吾家郭里山。"
        },
        {
            "标题": "过西邻许子看菊时曹子家傍焉 其三",
            "作者": "王世贞",
            "内容": "今年菊种家家少，独自君篱细叶多。差胜江州王刺史，不须携酒也相过。"
        },
        {
            "标题": "许解元悼妾 其四",
            "作者": "王世贞",
            "内容": "云鬟白玉酥，人道胜罗敷。所念前鱼泣，宁知别鹤孤。\n同心误綵繸，如意妒珊瑚。往日西陵柏，萧萧长夜徂。"
        },
        {
            "标题": "过西邻许子看菊时曹子家傍焉 其一",
            "作者": "王世贞",
            "内容": "篱边五色傲霜花，白酒黄鸡不用赊。乘兴即来酣即去，许家的的胜陶家。"
        },
        {
            "标题": "汪中丞戚都督道服访余小祇园即事 其四",
            "作者": "王世贞",
            "内容": "罢拥千帆截海涛，溪头耐可弄鱼舠。那轻芥子无多地，不论须弥万仞高。"
        },
        {
            "标题": "太原道中书事 其一",
            "作者": "王世贞",
            "内容": "盘陀十二驿，驿驿似西川。毕竟中无地，还疑小有天。\n居民同伏鼠，宿客傍栖鸢。不待蝉声苦，秋霜向鬓边。"
        },
        {
            "标题": "恩县道中雨",
            "作者": "王世贞",
            "内容": "东风数杯酒，细雨三家村。行旅片时湿，农家素业存。\n梨花时一瞑，水鹳忽群喧。大有江南色，翻然嗟故园。"
        },
        {
            "标题": "汪中丞戚都督道服访余小祇园即事 其二",
            "作者": "王世贞",
            "内容": "君将双衲籋芙蓉，予指孤云伴碧松。解道栖楣俱怖鸽，那知托钵有乖龙。"
        },
        {
            "标题": "天津道中述怀",
            "作者": "王世贞",
            "内容": "宛然天津树，一夜风吹索。停耳多哀音，寓目寡鲜泽。\n况乃淹道途，脉焉芳华铄。浩浩四序交，天地为常格。\n忧欢生殊态，岂必当摇落。阮公回车恸，虑生诚不薄。\n陶令爱沉酣，中怀何能度。"
        },
        {
            "标题": "长至前一夕丹徒道中",
            "作者": "王世贞",
            "内容": "积朔疑无际，微阳始渐临。漏偏今夜永，寒自客途深。\n剑佩仙曹梦，衣裳稚子心。那堪更飘泊，拥被独愁吟。"
        },
        {
            "标题": "汪中丞戚都督道服访余小祇园即事 其一",
            "作者": "王世贞",
            "内容": "不知何物两道士，来摘香台石上霞。瞥见毫端出狮子，还惊匣里吐莲花。"
        },
        {
            "标题": "汪中丞戚都督道服访余小祇园即事 其三",
            "作者": "王世贞",
            "内容": "藏经阁前风雨横，猎猎梅花飞早春。却似脩罗初破日，满天惊散玉龙鳞。"
        },
        {
            "标题": "西山道中有感",
            "作者": "王世贞",
            "内容": "驱马度潺湲，声从乱叶间。高秋出远戍，落日满诸山。\n寝殿金为室，长城玉作关。垂衣先帝业，回首愧朝班。"
        },
        {
            "标题": "太原道中书事 其二",
            "作者": "王世贞",
            "内容": "不断峰峦色，何由见晋阳。傍山兔三穴，入地鼠千仓。\n项为泉奔瘿，牙因枣熟黄。吴儿莫相笑，风俗古陶唐。"
        },
        {
            "标题": "咏物体六十六首 其六十五 赋得双塔寺",
            "作者": "王世贞",
            "内容": "白马西随汉使回，招提对耸古燕台。摩空日月金轮转，分界河山宝树开。\n法雁影从天外合，烛龙光并夜深来。绀牙青发同归化，朱网丹楹总劫灰。"
        },
        {
            "标题": "游石湖登上方寺",
            "作者": "王世贞",
            "内容": "客语上方胜，藤萝手自攀。归云初半塔，过雨忽分山。\n晻冉开青镜，参差列翠鬟。苔衣沾步屧，柏子落禅关。\n自喜长年慢，犹惭老宿閒。鸟还应已暮，未肯下人间。"
        },
        {
            "标题": "得子与书有卖田之耗用旧寄田字韵为赠",
            "作者": "王世贞",
            "内容": "西望菰城秋可怜，故人秋兴许谁传。微名岁月依稀尽，佳句江湖次第偏。\n辽落生涯文是苑，拍浮身世酒为船。休将罢"
        },
        {
            "标题": "与俞按察登大佛阁分韵得深字",
            "作者": "王世贞",
            "内容": "霜旌逗玄刹，秋色满祗林。万井夕阳尽，诸天云树深。\n醉来扶感慨，别至畏登临。君欲弹流水，谁传空外音。"
        },
        {
            "标题": "九日汎舟灵岩以病且雨不克登有作",
            "作者": "王世贞",
            "内容": "伏枕移船秋色来，秋山空抱碧崔嵬。乾坤总负登高意，风雨难私济胜才。\n谁遣紫萸供独笑，祇应黄菊背人开。欲知游赏俱陈迹，吴越双留万古台。"
        },
        {
            "标题": "别于鳞子与子相明卿十绝 其四",
            "作者": "王世贞",
            "内容": "五子应从五岳来，钧天帝享动天台。相逢此地原非偶，散入中原岂乏才。"
        },
        {
            "标题": "别于鳞子与子相明卿十绝 其六",
            "作者": "王世贞",
            "内容": "扁舟八月向维扬，素魄含波欲似霜。北地翻传广陵散，故人天外意茫茫。"
        },
        {
            "标题": "别于鳞子与子相明卿十绝 其五",
            "作者": "王世贞",
            "内容": "日观峰高高插天，天门双辟俯苍烟。无人共拾金光草，拄杖行吟望斗边。"
        },
        {
            "标题": "寄赠罗中丞国华自贵竹移镇西川",
            "作者": "王世贞",
            "内容": "除目中枢有大名，忽传开府更西征。已收罗鬼刀耕戍，凭取蓬婆铁作城。\n蜀道时清偏自易，雪山公到不为轻。亦知小镇堪投老，牢落床头铗自鸣。"
        },
        {
            "标题": "别于鳞子与子相明卿十绝 其二",
            "作者": "王世贞",
            "内容": "鸣鞭醉色傲幽州，饮马滹沱水乱流。明月独悬南北泪，黄云偏载古今愁。"
        },
        {
            "标题": "马鞍山陆氏园送别子与得新字 其一",
            "作者": "王世贞",
            "内容": "送君冰雪地，梅意独含春。晚更怜山色，穷能恋故人。\n篘来社酒煖，猎罢野厨新。昵昵深杯后，俱誇未死身。"
        },
        {
            "标题": "别于鳞子与子相明卿十绝 其一",
            "作者": "王世贞",
            "内容": "十年为客问吴山，锦缆安流此日还。唯有故人歌一阕，行云不度似阳关。"
        },
        {
            "标题": "别于鳞子与子相明卿十绝 其三",
            "作者": "王世贞",
            "内容": "西风独许季鹰回，紫酒青莼亦快哉。八月吴江潮水发，挂帆天际雪山来。"
        },
        {
            "标题": "马鞍山陆氏园送别子与得新字 其二",
            "作者": "王世贞",
            "内容": "出处关何事，因君偶试论。一官今转拙，十口未全贫。\n白雪衔知旧，青山惜别新。自安丘与壑，终不傍风尘。"
        },
        {
            "标题": "同诸君登南城楼",
            "作者": "王世贞",
            "内容": "高城飞阁頫孱颜，陡绝丹梯手自攀。四塞西开秦道路，百盘中吐晋河山。\n云边两观扶鸱尾，天末千峰出雁关。能赋望乡俱莫问，清尊好趁羽书閒。"
        },
        {
            "标题": "登高丘而望远海行",
            "作者": "王世贞",
            "内容": "登高丘而望远海，秦王者何二千载。阿阙王基竟已灰，瀛洲仙药空谁采。\n初从梁甫匮金书，七十二君俱不如。已借神鞭驱怒石，复张连弩射游鱼。\n归来尽灭儒生口，徐市茫茫竟何有。祖龙未朽骊山身，亡鹿先归赤帝手。\n赤帝诸孙犹不闻，文成五利日纷纷。请君试上长安问，唯有甘泉一片云。"
        },
        {
            "标题": "于鳞邀登郡楼分韵得秋字 其一",
            "作者": "王世贞",
            "内容": "使君杯酒一登楼，倚槛萧条木叶愁。不尽天风吹大陆，何来岳色满邢州。\n匣中星动双龙夜，柝里寒生万马秋。为问郡曹诸记室，几人能并李膺游。"
        },
        {
            "标题": "一剪梅 登道场山望何山作",
            "作者": "王世贞",
            "内容": "小篮舆踏道场山。坐里青山，望里青山。渐看红日欲衔山，湖上青山，湖底青山。"
        },
        {
            "标题": "陪段侍御登灵岩绝顶",
            "作者": "王世贞",
            "内容": "径折全疑尽，峰回陡自开。苍然万山色，忽拥岱宗来。\n碧涧传僧梵，青天落酒杯。雄风别有赋，不羡楚兰台。"
        },
        {
            "标题": "登缥缈峰二首 其一",
            "作者": "王世贞",
            "内容": "不辞芒屩破蒙茸，贾勇先登第一峰。湖外山围青玉案，波间岛插紫芙蓉。\n龙宫袭籁俄成吹，鹿苑嘘烟忽自封。指点空濛浑未定，乍惊云物荡吾胸。"
        },
        {
            "标题": "登缥缈峰二首 其二",
            "作者": "王世贞",
            "内容": "风物清秋转自佳，抚膺高眺渺无涯。千家射日鱼鳞上，百舸穿云雁字排。\n天目障青遥入眦，角头分翠近当怀。胥涛怒激非吾分，蠡汎逍遥兴不乖。"
        },
        {
            "标题": "登黄鹤楼",
            "作者": "王世贞",
            "内容": "缥缈高凭崔氏楼，依微西眺祢生洲。天容孤鹤排空上，水合双龙抱郡流。\n一代真成春雪倡，千年谁识岁星愁。老夫聊玩人间世，任遣浮云黯不收。"
        },
        {
            "标题": "秋日登毗卢阁",
            "作者": "王世贞",
            "内容": "上方台殿白云深，处处旃檀有布金。法座嘘烟盘宝树，香池浴日满祗林。\n凭栏一气河山合，振铎诸天帝释临。摇落登高吾不恨，已从初地变尘心。"
        },
        {
            "标题": "周公瑕登太山自于鳞所归岁暮访病夫海上有赠",
            "作者": "王世贞",
            "内容": "岁晏寒扉傍日开，江昏独棹溯波来。还因东海云霞至，似挟中原岱色回。\n万事何人怜伏枕，千秋无恙起衔杯。宁论我退君能进，屈指重看御李才。"
        },
        {
            "标题": "为汀州王别驾大颐赠彭司理而珩",
            "作者": "王世贞",
            "内容": "汉庭贵张赵，文吏争读律。吾独爱彭宣，时时饰经术。\n霢霂使车雨，晶濙讼庭日。数登谢公楼，一挥始兴笔。\n推按汀溪写，拄笏西山入。别驾老安丰，为余颂画一。\n乞诗代虔刀，三事行可必。"
        },
        {
            "标题": "九日省中诸公邀游两高遇雨不遂小酌灵隐",
            "作者": "王世贞",
            "内容": "秋山铙吹拥登台，龙藏含云郁未开。天际两高风雨色，客中重九弟兄杯。\n茱萸插罢偏成感，竹叶飞时不待催。昏黑上方那可到，诸君虚有大夫才。"
        },
        {
            "标题": "初登太行回望有思",
            "作者": "王世贞",
            "内容": "千山立马送斜晖，平楚苍然色渐微。最是东南欲尽处，黏天一点白云飞。"
        },
        {
            "标题": "夜登吴山访紫阳庵即事",
            "作者": "王世贞",
            "内容": "吴峰顶畔市烟霏，裁脱红尘便翠微。城外春山城里色，树根流水树头飞。\n逶迤踏月疑沾屩，䆗窱藏云暗湿衣。解道丁家留鹤蜕，至今华表未闻归。"
        },
        {
            "标题": "于鳞寄余登华诸篇走笔奉答",
            "作者": "王世贞",
            "内容": "落日中原太华阴，客携秋色独登临。俄添岳掌莲峰峻，忽入关头紫气深。\n六箸仙人邀对博，三浆玉女醉还斟。谁怜此地馀秦观，西望双悬万古心。"
        },
        {
            "标题": "追补姚元白市隐园十八咏 其十八 借暝庵",
            "作者": "王世贞",
            "内容": "暝色何可爱，为辞白日嚣。非同倦飞鸟，大小归其巢。"
        },
        {
            "标题": "滴水岩",
            "作者": "王世贞",
            "内容": "一滴一露珠，病渴犹恨少。倘借行雨翁，前村成浩淼。"
        },
        {
            "标题": "宿南岩宫",
            "作者": "王世贞",
            "内容": "欲凭篮笋数嵬峨，刺眼翻愁胜地多。绝顶夜悬金观出，断崖晴挟火轮过。\n池从太乙真人卧，亭忆南薰帝子歌。莫话古来冲举事，一官双鬓已蹉跎。"
        },
        {
            "标题": "永嘉张二汝纪谒选北上入访山中感旧有作",
            "作者": "王世贞",
            "内容": "往事浮云变，离怀日月长。汝衫犹未绿，吾鬓久先苍。\n诗好能如父，家贫不拜郎。唯余卫公笏，尚可献君王。"
        },
        {
            "标题": "余次得邸报姚继文少卿南太常予卿太仆因寄一绝",
            "作者": "王世贞",
            "内容": "我徙苍梧君豫章，君游留省我金阊。司空自有华阴土，一拭能令两剑霜。"
        },
        {
            "标题": "对花忆舍弟",
            "作者": "王世贞",
            "内容": "恒时泉石那孤赏，此际园林懒独誇。有信转凭鸿雁翼，开樽愁对棣棠花。\n清朝出处依心事，垂老篇章惜岁华。上苑只今春草发，可能无梦向天涯。"
        },
        {
            "标题": "抵丹阳闻南中有流言即返棹",
            "作者": "王世贞",
            "内容": "幸不将身与念违，艖符转首便成归。紫衫频著难长是，白简虽烦未尽非。耳惯酒酣元不热，心安食少也能肥。江东尽有容人处，水石中间一钓矶。"
        },
        {
            "标题": "日长至为悬弧之辰夜半起坐偶成",
            "作者": "王世贞",
            "内容": "子夜不成眠，篝灯对黯然。微阳欲动后，老我未生前。\n但喜初长日，毋论向暮年。悟来仍悄悄，收得渐绵绵。\n线任儿曹益，弧从耆宿悬。无人识余意，香火竞喧阗。"
        },
        {
            "标题": "投劾南归抵家作",
            "作者": "王世贞",
            "内容": "剥啄应令稚子疑，雀门风雨昼凄其。能如五日张京兆，又作当年柳士师。\n瓮底尚残斟别酒，尊前能咏解嘲诗。祗嫌三老来催直，不及山阴兴尽时。"
        },
        {
            "标题": "将抵家有怀云鹄给事 其二",
            "作者": "王世贞",
            "内容": "地入长洲苑，天回锦绣乡。归来虽慰藉，朋旧实凄凉。\n万事存知己，孤臣易断肠。祗应青琐客，南望或停觞。"
        },
        {
            "标题": "送狄行人使蜀藩",
            "作者": "王世贞",
            "内容": "隐隐寒星度永安，迢迢节使下金銮。锦江新水迎船发，石栈浮云骑马看。\n桐叶旧馀周典礼，蚕丛争识汉衣冠。壮游词赋应归汝，对酒毋歌蜀道难。"
        },
        {
            "标题": "将抵家有怀云鹄给事 其一",
            "作者": "王世贞",
            "内容": "与君终日醉，犹恨故山违。天欲塞鸿尽，秋先枫叶归。\n青油使者舫，白苧女郎衣。总是江南乐，乾坤旧侣非。"
        },
        {
            "标题": "钓竿行",
            "作者": "王世贞",
            "内容": "饥饭渭水旁，渴饮渭水流。大鱼绝饵去，小鱼不回头。\n不知何王子，施施来上钩。"
        },
        {
            "标题": "殿前曲二首 其一",
            "作者": "王世贞",
            "内容": "磁垣铁甲散晨光，香篆微芬金凤凰。武帐日迟风自捲，君王昨夜幸昭阳。"
        },
        {
            "标题": "吊徐郎新墓是仙师留发处",
            "作者": "王世贞",
            "内容": "郁郁徐垄柏，盘盘若车轮。新冢埋旧棺，旧鬼作新人。\n伊昔盛年子，薄命多苦辛。结愤向黄泉，千载永不晨。\n何意灵仙顾，嘘枯起沈沦。虽靡萧史谐，不共韩凭伦。\n留魄侑纯心，逍遥于八垠。匪直夫妇纲，再回父子仁。\n过者无愚哲，畴不羞芷蘋。嗟嗟一发微，其系乃千钧。"
        },
        {
            "标题": "殿前曲二首 其二",
            "作者": "王世贞",
            "内容": "鸿箓瑶簪叩宝坛，云璈凤管簇回銮。月明千片芙蓉影，蝉鬓凉生七叶冠。"
        },
        {
            "标题": "郡伯嘉兴沈侯自署曰五湖钓叟吴人孙枝写图周天球篆首而世贞歌之",
            "作者": "王世贞",
            "内容": "蟠溪老翁八十余，此翁钓侯非钓鱼。若言轩冕异丘壑，虞圣亦曾雷泽渔。\n胸中但贮小云梦，焉用形迹分区区。沈君家住莼鲈乡，绿蓑衣底天茫茫。\n一朝鹏化击寥廓，九万里翼云飞扬。虽然得意挂朝籍，忽忽旧游中不怿。\n晨从大国问烹鲜，夕向穷阎忧竭泽。孙枝为写湖头色，展着烟波流几席。\n贺监秃酒徒，病昏无所知。始乞黄冠去，鉴湖能几时。\n桓家小孺子，躁心在尘网。何必解郡符，始称五湖长。\n而我故是王弘之，钓亦不得神长怡。藉令物色羊裘去，终许菰芦明月知。"
        },
        {
            "标题": "三迭韵答太仆王翁",
            "作者": "王世贞",
            "内容": "三楚骚坛独汝贤，五朝流辈让君先。名缘洗耳逢人说，句自从心以后传。\n荏苒可忘辞印事，依稀垂及杖朝年。怪来百战难为敌，才接前茅已索然。"
        },
        {
            "标题": "三迭韵和徐宗伯大士斋韵",
            "作者": "王世贞",
            "内容": "轻世那能似鲁连，祗因贪结海山缘。偶逢居士论初地，却引私陀礼梵天。\n白马东来无法授，青牛西去有经传。但教心境长如水，不碍真如不碍玄。"
        },
        {
            "标题": "三迭韵徐宗伯劝驾之作",
            "作者": "王世贞",
            "内容": "老衰那敢信吾斯，才拙宁须用可期。萧飒蛾眉应少妒，嗫嚅鸡肋反堪疑。\n命如侯白聊称厚，身学杨朱祗自私。闻道汉廷新礼乐，知公不忍负清时。"
        },
        {
            "标题": "补铙歌四章 其一 钓竿",
            "作者": "王世贞",
            "内容": "钓竿青漓漇，钓饵一何芬旨且肥。小鱼疾走不敢回顾，大鱼施施来。\n大鱼恒苦饱，小鱼恒苦饥。大鱼既失故，小鱼施施去。\n乃不知东有属玉鵁鶄，西有鸥与鹭。"
        },
        {
            "标题": "青玉笋即锦川峰之佳者并蜀锦也",
            "作者": "王世贞",
            "内容": "百尺排空玉笋青，山人端不负山灵。谁分望帝陵前锦，自是当年役五丁。"
        },
        {
            "标题": "丁督护歌 其二",
            "作者": "王世贞",
            "内容": "红罗八角帐，摺摺鸳鸯嘴。懊念丁督护，不肯为侬死。"
        },
        {
            "标题": "除夕偶忆杜诗四十明朝是语有感作曹事 其一",
            "作者": "王世贞",
            "内容": "四十明朝是，愁来酒易醺。流年杯后得，绪景句中分。\n寒勒孤村雪，春生大海云。浮名殊自苦，吾意欲无闻。"
        },
        {
            "标题": "丁督护歌 其一",
            "作者": "王世贞",
            "内容": "督护初北征，挥手便作去。可怜杨子水，画成死生路。"
        },
        {
            "标题": "真定陈使君邀饮大悲阁",
            "作者": "王世贞",
            "内容": "恒阳霜后洗嵯峨，宝界横开窣堵波。万里悲风吹大陆，千山落木下滹沱。\n尊前暝色灵鹙破，坐里边声法雁过。不是摩尼能夜炯，自来和璧赵王多。"
        },
        {
            "标题": "除夕偶忆杜诗四十明朝是语有感作曹事 其二",
            "作者": "王世贞",
            "内容": "四十明朝是，抽簪岁屡更。自贪田父日，谁妒野人名。\n腊肉来乡社，春醪有弟兄。不教儿辈酌，知会减欢情。"
        },
        {
            "标题": "过定远问漆园不得",
            "作者": "王世贞",
            "内容": "兹地有漆园，是否庄生庐。遗迹杳莫存，遗言亦成诬。\n北风捲地来，鹏翼寒不舒。岂必真逍遥，能无爱枪榆。\n不才惧凫烹，存者乃为樗。令我何所据，瞿然思遂初。"
        },
        {
            "标题": "咏诸功臣像二十六首 其十一 故奉天靖难推诚宣力佐理武臣特进光禄大夫左柱国太师英国公定兴张忠烈王辅",
            "作者": "王世贞",
            "内容": "河间建王略，中道乃摧折。令子实继之，神武绍休烈。\n已悬彻侯印，遂秉将坛钺。长驱扫南交，富良波为血。\n三缚叛王归，干城归版籍。首发吴濞谋，精诚昭日月。\n晚辞北军柄，遂冠坐论列。舆尸竖子哉，玉石同兹孽。"
        },
        {
            "标题": "东飞伯劳歌",
            "作者": "王世贞",
            "内容": "伯劳飞东燕飞西，马头儿郎机头妻。机声轧轧马凿落，愿得两风并吹却。\n织师误教织鸳鸯，令我厌取向流黄。儿郎三十年尚未，珊瑚具装藕丝辔。\n银镫碧篆温春宵，俱留可怜向谁骄。"
        },
        {
            "标题": "东方曼倩行",
            "作者": "王世贞",
            "内容": "孝武帝时有东方生，长九尺余。月请一囊粟，不能并侏儒。\n用奇钓上闻，待诏始离公车。射覆多巧中，往往解上颐。\n舌折郭舍人，戟止馆陶儿。拔剑割伏肉，殿上或小遗。\n怪哉辨秦狱，驺牙表降夷。歌郑必终雅，为谀不废直。\n偶尔乞大官，无官意亦得。上赐颇不赀，梁肉金钱帛。\n悉送宛若家，相与行交接。海鸥一世主，儿戏诸王公。\n首阳呼为拙，柱下始云工。宁学公孙丞相，脱粟不令舂。\n厨车载渭桥，巫蛊满东宫。挥手谢世人，竦身白云中。"
        },
        {
            "标题": "刘光禄入乡祀",
            "作者": "王世贞",
            "内容": "身是遗民裔，居为通德乡。文章高郢里，耆旧比襄阳。\n祠庙松楸古，肴蒸兰蕙香。诸孙大官具，瞻祀有辉光。"
        },
        {
            "标题": "过东阿怀古",
            "作者": "王世贞",
            "内容": "步出齐东门，遥遥飞车壒。荒城阙睥睨，外与颓垣会。\n榛芜侵周道，鸟雀骄有赖。伫想英王风，凛焉今安在。\n千秋阿大夫，当时偶一败。茫茫长安日，归欤欲谁待。"
        },
        {
            "标题": "罢官杂言则鲍明远体十章 其四",
            "作者": "王世贞",
            "内容": "昔时骑羊总角儿，三三两两诵书诗。颜衰鬓秃不称意，犹挟残编乞有司。\n人生欲官不可得，问我得官胡弃之。六月绣襦绮袷黄金胄，行人拍手好威仪。\n与君谈苦君未信，请君自衣还自知。"
        },
        {
            "标题": "春寒东阁外花事未动有感 其一",
            "作者": "王世贞",
            "内容": "阴风猎猎雨丝丝，苦勒新红未上枝。人道春光从此出，不知元自得春迟。"
        },
        {
            "标题": "罢官杂言则鲍明远体十章 其二",
            "作者": "王世贞",
            "内容": "梁王太傅三十三，日夜掩泣向重原。我今幸加一日长，罢官归去复何言。\n南山谷头一种兰，获免剪刈愁霜寒。折置怀袖中，虽云枯槁香未残。\n千秋意气尽今日，别有长技出人端。请看樊郦绛灌竟谁在，曲肱蔬食不足叹。"
        },
        {
            "标题": "罢官杂言则鲍明远体十章 其一",
            "作者": "王世贞",
            "内容": "肃肃南山松，本不畏雪霜。东家牛羊西家斧，剥琢憔悴令人伤。\n丈夫四十彊乃仕，我今三十四还乡。非因倦游恋丘壑，直是家难谢冠裳。\n邻里老翁怪我红颜未凋歇，前劝葡萄美酒玻璃觞。\n再拜谢老翁，我今有酒不敢尝。胸中珠玑十二斛，斛斛十黄金。\n欲吐复摧藏，留照男儿一寸心。丰城宝剑如得出，改作镰刈向长林。"
        },
        {
            "标题": "罢官杂言则鲍明远体十章 其五",
            "作者": "王世贞",
            "内容": "今我对酒哽咽不能饮，诸君且为尽一觞。南山耿雉入兔网，北山甜李代桃僵。\n直弦曲钩那足问，齐竽赵瑟不相当。少年读书数万字，一字不入五侯七贵场。\n孔家熙先悔作贼，三十左右尚书郎。"
        },
        {
            "标题": "代周子答妇",
            "作者": "王世贞",
            "内容": "目断故园柳，身恋上林枝。吾当恨霜鬓，卿亦叹蛾眉。\n两地栽黄檗，辛苦不相知。入梦惊猧短，裁音托雁迟。\n惟馀子夜月，曾照流黄机。"
        },
        {
            "标题": "八哀篇 其一 陆征士治",
            "作者": "王世贞",
            "内容": "叔平少侠游，秉志乃自纯。丹青虽余事，亦足走世人。\n种菊支硎傍，不与俗客亲。挟余两洞庭，一一貌其真。\n墓草渐已宿，其迹犹若新。"
        },
        {
            "标题": "代妇寄周子",
            "作者": "王世贞",
            "内容": "游子适上国，贱妾依空房。茕茕语孤影，亭亭待夕阳。\n铅华强欲御，泪靥不留妆。结网陈双箭，牵丝理七襄。\n何当化磁石，引恨入君肠。"
        },
        {
            "标题": "东门行二首 其一",
            "作者": "王世贞",
            "内容": "出东门，曷不言归。我欲从九夷，不赍八月粮，未满十二驽驹蹄。\n手操蒯缑剑，囊裹一束书。但趋咸阳道上，鹊啄乌栖竟何之。\n竟何之，东有霍家骠骑，西有丞相屈氂。黄金如山，风雨立前，安用蒯缑束书为。\n黄金如山，风雨立前，安用蒯缑束书为。咄女从九夷，咸阳道上生不支。"
        },
        {
            "标题": "东门行二首 其二",
            "作者": "王世贞",
            "内容": "遥睇城东陌，冠盖郁峥嵘。主称且尽觞，客辞不胜情。\n徒御亦相属，眤眤作私声。古来涕泪地，春草不易青。\n生年未期百，过迹在长征。抚悼髀肉消，栉悼鬓发星。\n白日为风雷，皇乾乍冥冥。居人恬卧起，道途失精灵。\n弧矢固畴志，垂堂毋乃轻。"
        },
        {
            "标题": "却东西行",
            "作者": "王世贞",
            "内容": "黄鹄从东来，饮啄且裴徊。不知将何意，延颈向我啼。\n渺渺行役子，三载客东沂。将托千仞风，及我万里归。\n耸身从之去，扶摇不支持。一举决云汉，再举历天池。\n敛翼下置我，乃在弱水西。弱水浩茫茫，终古日月迷。\n愿迩更成遥，为恩亦何施。不愿故乡归，不愿黄鹄来。\n但愿得美酒，日进百千卮。"
        },
        {
            "标题": "送陆君仪部起废分赋得冶城",
            "作者": "王世贞",
            "内容": "谢公昔未达，与客登冶城。一为遗世言，口吻烟霞生。\n东山高卧三十载，远志虽饶壮心在。蹑屐能开大桁烟，围棋直赌秦淮塞。\n英标尔复冠人群，强为天书辞白云。谢公墩头初月上，千古风流并在君。\n谁怜誓墓长耕者，曾是同游王右军。"
        },
        {
            "标题": "东武吟",
            "作者": "王世贞",
            "内容": "罢鸟厌离枝，罢客厌离乡。听君行泣复坐诉，令我断绝少年肠。\n始从张侯号博望，寻源凿空竟西方。问君何所历，身毒安息大月支。\n问君何所见，深目高鼻卷眉髭。其人何所宝，葡萄汗血香都夷。\n其俗何所尚，嗜利轻杀易汉儿。结营勃律河，士卒樵汲供炊麋。\n斧冰十指半堕落，又有猛兽搏食之。经行十三载，皮肉消尽馀音声。\n音声固未改，舌强亦难明。忽睹嵬峨之宫阙，不敢遽谓长安城。\n不知张侯见天子何所言，独封大邑金帛蕃，甲第亦轩轩。\n馀者公车门，十上不得论。最后稍为郎，给钱十万令还乡。\n庐井渐非故，急欲问爷娘。行逢耆旧为相指，双冢累累置道旁。\n新妇逐他人，他人生儿已扶床。对讫始大悲，耆旧内相疑。\n别时朱颜复鬒鬓，今来其人鬼邪非。又闻甘泉宫，召按西边事。\n乡导不乏兴，应须故时吏。家乡空荡尽，枯骨终远弃。\n吁嗟哉，丈夫功成差足乐，不如贫贱佣力作。"
        },
        {
            "标题": "夜登城东角楼和峻伯得楼字",
            "作者": "王世贞",
            "内容": "横吹春登百尺楼，使君中宴解吴钩。离宫月送双螭出，极浦烟催万雉收。\n尽履青天垂大岘，开尊碧海写渑流。虚为赋客悲非土，何处风尘不壮游。"
        },
        {
            "标题": "晓行西山从间道发即景有作",
            "作者": "王世贞",
            "内容": "中逵暂改辙，高眺对苍然。晓径松花合，秋林枫叶鲜。\n穿蹄出穴兔，薄眦护巢鸢。隐隐闻笳鼓，无何蓟北天。"
        },
        {
            "标题": "赠八十翁何中翰迁故世庙侍臣也 其二",
            "作者": "王世贞",
            "内容": "武帝胡髯已上天，肯留方朔世间年。仙宫似起偷桃狱，且向莲花峰际眠。"
        },
        {
            "标题": "赠八十翁何中翰迁故世庙侍臣也 其一",
            "作者": "王世贞",
            "内容": "炼来仙骨五铢轻，鹤背何年上太清。知是玉皇香案吏，可能还记步虚声。"
        },
        {
            "标题": "赠徐子之楚臬二章凡三入矣 其一",
            "作者": "王世贞",
            "内容": "委蛇问南征，结束戒明发。方舟指江汉，竹马遵沙汭。\n蔚蔚棠树阴，君鬒幸未雪。无情犹思御，有情宁无悦。\n二南将嗣徽，四履日以阔。为君起深叹，功成在三折。"
        },
        {
            "标题": "赠徐子之楚臬二章凡三入矣 其二",
            "作者": "王世贞",
            "内容": "使君何翩翩，五马一马骢。后乘艳春花，前旌拂南鸿。\n士女日袨装，矫首兰台宫。万木森变青，窃因被雄风。\n镃基既逮时，黍稌当遂丰。庶希弹冠侣，非复泣车穷。"
        },
        {
            "标题": "董逃行",
            "作者": "王世贞",
            "内容": "仰见东京郁盘，城郭半摧不完。虽有室家无烟，荧荧赤烬几寒。"
        },
        {
            "标题": "再用廷尉之子京兆君韵西台又曰冯台",
            "作者": "王世贞",
            "内容": "卜筑初成万象开，高风不让景夷台。九峰云气时时合，三泖波光面面来。\n共道将军人似树，宛然仙尉市名梅。澜狂柱屹当年事，感旧怀贤首重回。"
        },
        {
            "标题": "再从诸公饮陈常侍别墅 其一",
            "作者": "王世贞",
            "内容": "小割虒祁地，聊为梓泽园。杯从三雅贵，客有八公尊。\n膝席宽宾礼，牙盘侈国恩。犹言朱邸俗，揖向栋花村。"
        },
        {
            "标题": "昙阳子性命三十六体仙篆歌",
            "作者": "王世贞",
            "内容": "地衣味美身无光，欲凿不凿混沌忙。结绳诸繁忽已忘，河马洛龟亦披猖。\n平林夜鬼愁羲苍，鸟迹而下至岐阳。彼籀之徒始滥觞，斯高小竖澜遂狂。\n吾师八法初未详，冶炼至阴成干刚。悟性立命寿无疆，遂谒金母朝紫皇。\n授以三元明光章，悯余溷浊同秕糠。示以性命俾不忘，字字心画纮天纲。\n三十六气枢雷罡，七十二字拱素王。星回汉流雨露香，龙跳虎卧鸾鸿翔。\n魄夺秦汉超黄唐，十二小劫追赤明。邺架夜色何煌煌，检之白玉尺锦囊。\n五色流苏束牙箱，山卿俗书点良常。王烈不识怜嵇康，紫点未肯传杨郎。\n我生何幸依大方，此书此躯偕未央，蕊珠人鸟长彷徉。"
        },
        {
            "标题": "洞仙歌 伤乱",
            "作者": "王世贞",
            "内容": "金钱磨破，难迓江南信。巴得书来更添闷。道姑苏台畔、留却几丛，麋鹿草，约略秋风又尽。"
        },
        {
            "标题": "自缥缈楼绝顶而下东穿潜虬洞",
            "作者": "王世贞",
            "内容": "高楼足怡旷，展眺意已穷。俯身狎鸟道，侧足探虬宫。\n回光一乘隙，群玉皆玲珑。下汇湛湛流，盘石居其中。\n雀跃三过之，前复畏蒙茸。西南一虚窦，隐隐复溶溶。\n遥与突星会，迩则天镜通。幽阒难久留，吾将泛空蒙。"
        },
        {
            "标题": "独漉篇",
            "作者": "王世贞",
            "内容": "独漉独漉，水清泥浊。知人惟艰，圣哲斯恧。蓄豹捕鼠，捷不如狸。\n狐裘施燠，曷如绤絺。煜煜绮罗，服丧柰何。郁郁兰蕙，饥后稻禾。\n骐骥千里，水用曷神。吐绶五色，曷能丝纶。岂不怀贤，在敌则雠。\n虽有南威，外遇莫求。国之云亡，憸夫孔壬。嗟彼负乘，莫非行禽。"
        },
        {
            "标题": "微雨独醉",
            "作者": "王世贞",
            "内容": "谢客门应惯，呼尊手自斟。但随儿女戏，未少丈夫心。\n暮景重云就，春寒细雨侵。笑他穷阮籍，持底学浮沉。"
        },
        {
            "标题": "送阃帅狄君入贺万寿",
            "作者": "王世贞",
            "内容": "庚午王正月，嵩呼万国同。波臣上金鉴，天子宴彤弓。\n仙露回颜紫，卿云挟绶红。还应柏梁和，骠骑有雄风。"
        },
        {
            "标题": "读史有感十二首 其三",
            "作者": "王世贞",
            "内容": "秦王睨萯阳，怒若彪虎哮。尸者二十七，末乃卿茅焦。\n砺齿肉六雄，分甘先尉缭。如何云阳狱，王孙中郁陶。\n千古感说难，逆鳞不可调。所以商山客，翛焉托渔樵。"
        },
        {
            "标题": "读史有感十二首 其一",
            "作者": "王世贞",
            "内容": "汉武箠八荒，中原亦云蒿。神鲛甘鼎腥，天马以游遨。\n归来大受计，柏梁造天高。赫哉轮台言，黔首息讴谣。\n肝腑授亲臣，八柄唯所操。钩戟化为耝，大农自称饶。\n薄海颂明哲，宁知贤者劳。"
        },
        {
            "标题": "读史有感十二首 其四",
            "作者": "王世贞",
            "内容": "长卿赋上林，将以明得意。及乎谏猎书，凛然垂堂示。\n驰骋私所便，能无忽神器。众知乘船危，污轮诤何厉。\n为谢张大夫，晓人当如是。"
        },
        {
            "标题": "读史有感十二首 其五",
            "作者": "王世贞",
            "内容": "白发四老人，汉皇不能致。羽翼功既成，飘然归地肺。\n留侯虽强食，未闻更延世。萧傅辞旧恩，怅然仇廷尉。\n矫首前二疏，冥冥在天裔。寄言风云者，倘来安足恃。"
        },
        {
            "标题": "颜廷愉执弟子礼过余而不饮酒得一律送之",
            "作者": "王世贞",
            "内容": "生无束修贽，愧尔号门人。卮酒不肯御，形神安得亲。\n衰输啖名客，病爱乞骸身。五彩行当就，扶摇抟九旻。"
        },
        {
            "标题": "飞云涧瀑布涧",
            "作者": "王世贞",
            "内容": "急淙瀑布千丈，飞云冒絮百重。更许餐霞煮石，山人衣食从容。"
        },
        {
            "标题": "用晦寄四种杯仍系以诗走笔二绝为谢 其一",
            "作者": "王世贞",
            "内容": "刘生自昔誇三雅，何似君家四种杯。罚处已赢金谷数，飞时不怕玉山颓。"
        },
        {
            "标题": "自分胜亭沿留鱼涧度玢碧梁",
            "作者": "王世贞",
            "内容": "孤亭介林端，隐显表异岐。高树上干霄，万卉发华滋。\n绝涧若修蛇，屈曲复逶迤。微飙激清波，鳞甲忽参差。\n游鱼迷故径，落英恋回漪。绝壑架飞梁，可以探翠微。\n所至与目谋，焉知足力疲。"
        },
        {
            "标题": "由钱塘门度六桥堤",
            "作者": "王世贞",
            "内容": "拂幰莺啼出谷频，长堤天矫跨苍旻。六桥天阔争虹影，五马飙轻散曲尘。\n碧水乍摇如转盼，青山初沐竞舒颦。莫轻杨柳无情思，谁是风流白舍人。"
        },
        {
            "标题": "出张公洞经游玉女潭一首",
            "作者": "王世贞",
            "内容": "疲足辞幽界，敞目凌玄都。篁翠上交天，枫丹时缀涂。\n高霞冠璇表，流飔荡银铺。躧步瞰澄潭，恍若遘神姝。\n青崖覆萝发，绀水湛明矑。神往境自超，象胜理亦愉。\n匪耽交甫好，冀与禽尚徂。"
        },
        {
            "标题": "缥缈楼背沿涧与后山对度青虹桥登平台",
            "作者": "王世贞",
            "内容": "老夫独眺缥缈楼，以西站台月如霰。虞山细吐一抹青，娄水横拖千尺练。\n兴阑欲就北窗眠，无那群奇故相荐。大峰小峰玉齿齿，桃花杏花霞片片。\n已看虥猫出奋迅，忽有"
        },
        {
            "标题": "用晦寄四种杯仍系以诗走笔二绝为谢 其二",
            "作者": "王世贞",
            "内容": "饶瓷宣盌白于霜，鹦鹉螺兼翡翠觞。我欲按来成一钵，大罗天上贮三浆。"
        },
        {
            "标题": "雨饮李氏伯仲草堂遣谢",
            "作者": "王世贞",
            "内容": "负郭偃衡茅，停车遣幽讯。隐侯竹间出，难弟墙东引。\n耦耕及新麦，对漉饶夙酝。改白王弘衣，冀青阮公瞬。\n密雨战炎歊，初凉乘时进。散沫染空阶，馀膏惠脩疄。\n慈明既外朗，叔慈复内润。玄言万飞屑，令色双联瑾。\n愧以干旄旋，更为薜萝信。早晚床头篘，愿言无所吝。"
        },
        {
            "标题": "张幼于舍别墅为言子祠敬用志美",
            "作者": "王世贞",
            "内容": "句吴诚佳丽，其始未雕朴。三让道故尊，居然一鱼服。\n人文萃东鲁，垂晖耀南陆。言游遂北学，与商获偕目。\n以彼弦歌化，革此诸离俗。遂令大江表，儒林被膏沐。\n洵美张仲生，尚友一以笃。家有五亩宫，傍托素王宿。\n愿言祀言子，寒泉配幽菽。窃陋法护施，庶希范氏躅。\n文学千载标，沾沾意良足。俎豆乎其间，非子谁当属。"
        },
        {
            "标题": "过王烈妇祠祠有丘给事记",
            "作者": "王世贞",
            "内容": "径仄祠荒客倦看，乡人伏腊自衣冠。疏篁秃柏晚何意，伏雪淹霜春未寒。\n尚有生刍堪荐玉，岂因黄绢却回鞍。男儿七尺应无限，矫首风尘万事难。"
        },
        {
            "标题": "度关山",
            "作者": "王世贞",
            "内容": "度关山，诘曲复崔嵬。虽有车，畏轮摧。十步五坐泣且啼，啼声一何悲。\n疾风吹尘自我后来，回望故乡茫何睹哉。前睹黄河水，水流何瀺灂。\n一夜胡马过，河边草如削。河边草如削，安能更民居。\n居民尚远徙，行子欲何之。鸱枭为好音，豺虎亦规行。\n四方不识人，来称弟与兄。温铁益知柔，茹荼益知甘。\n平生少自足，临难追故欢。度关山，那得不沾衣。日夜见去人，寥寥归者稀。"
        },
        {
            "标题": "渡黄河偶成",
            "作者": "王世贞",
            "内容": "银作天河玉作堤，河流倒挂与天齐。可怜抛向昆崙顶，一到人间浊似泥。"
        },
        {
            "标题": "答于鳞立春日斋居对雪见怀",
            "作者": "王世贞",
            "内容": "春雪覆江干，江城春未阑。泄云千雉合，迎日万花残。\n雁色悬秋曙，鸡声破梦寒。如闻郢中调，祇为和人难。"
        },
        {
            "标题": "咏戍卒 其三 送蒋子南归",
            "作者": "王世贞",
            "内容": "乍逐春风上帝畿，如何短棹乂将归。看君身似潇湘雁，不厌年年南北飞。"
        },
        {
            "标题": "酬张幼于对雪见怀之作",
            "作者": "王世贞",
            "内容": "雪后柴门迹未新，谁将尺素走阳春。应怜短棹山阴客，共是朱弦调里人。\n超暝楼台同气象，濯风梅柳且精神。相知莫笑多高枕，懒病袁生不为贫。"
        },
        {
            "标题": "真定谒大士像十二年矣薄暮复过此留题",
            "作者": "王世贞",
            "内容": "中天飞刹逼星辰，曾睹莲花法像真。千劫不贪调御位，十年仍现宰官身。\n恒河暝借金篦指，大卤云争宝髻新。彼岸祇应容尔度，可能无意问津人。"
        },
        {
            "标题": "临江仙 詹簿兄遗子鹅鲟鱼",
            "作者": "王世贞",
            "内容": "有客青州常从事，雨中相对留连。吾兄折简赤须传。\n鹅儿黄似酒，鲟鼻大如船。"
        },
        {
            "标题": "寄郜侍御郜时以按鹾山西有所论劾不合移疾归魏 其一",
            "作者": "王世贞",
            "内容": "一去宁因疾，孤臣敢爱身。年华开对卷，风采出埋轮。\n竹写淇园雨，花明澶苑春。还将独行意，解作倦游人。"
        },
        {
            "标题": "临江二王帖歌",
            "作者": "王世贞",
            "内容": "右军正行妙入神，大令破体皆天真。墨池一派流不断，万古谁步琅琊尘。\n兰亭之胤何纷纷，片纸几尽江南珉。只今诸帖重淳化，奚家墨沈犹如新。\n李怀琳手王著眼，珷玞遂混连城珍。临江选石最精绝，二王以外知无人。\n麝煤轻拂薄蝉翅，苔文细晕生鱼鳞。高帝子孙尽隆准，坐使重儓那得伸。\n宝船再堕野人手，贫里于今知不贫。牙签玉轴小贞观，雄飞雌逐家延津。\n明窗响拓日再过，纵拙肯作平原筋。"
        },
        {
            "标题": "二月三十日清明又唐初晦节",
            "作者": "王世贞",
            "内容": "二月已破三月新，清明节晦来争春。阶前蓂荚落不惜，陌上桃花娇自亲。\n分无久住世间客，何用悲他泉下人。纸钱拭罢枯泪眼，长有残酒呼西邻。"
        },
        {
            "标题": "咏物体六十六首 其二十二 夹竹桃之二",
            "作者": "王世贞",
            "内容": "为以幽姿淩雪霰，不将仙骨傍风尘。轻回粉面依萧史，细袅琼琚似洛神。\n栖凤错疑瑶海实，化龙还忆武陵人。肩舆径造无烦主，怕有渔郎指避秦。"
        },
        {
            "标题": "乐府变十九首 其十五 小儿谣之二",
            "作者": "王世贞",
            "内容": "谁谓瓜土，而实其李。谁谓卵小，而犬其子。"
        },
        {
            "标题": "二月十三日作 其一",
            "作者": "王世贞",
            "内容": "苦海依稀见宿因，长期抖擞出风尘。从他斑管书文伯，不博黄冠署道民。\n举眼便非干已事，到头须认自家身。似闻寒雨多僝僽，二月梅花始露春。"
        },
        {
            "标题": "汉郊祀歌二十首 其十一 天马之二",
            "作者": "王世贞",
            "内容": "天马徕，来中国。超虚无，蹑恍忽。天马徕，归有道。飞而黄，服余皂。\n天马徕，谁攻尔。造不足，虞刘累。天马徕，迅若禽。咈一窍，万马喑。\n天马徕，出阴山。六骡死，金人还。天马徕，余与女。踰昆崙，谒王母。"
        },
        {
            "标题": "二月十三日作 其二",
            "作者": "王世贞",
            "内容": "海上青鸾杳未还，至今消息有无间。毋论神女曾捐佩，不向君王乞赐环。\n风急乱英迷客路，雨晴圆照满家山。双轮任是催人紧，见说难销物外颜。"
        },
        {
            "标题": "灌息轩为用晦赋",
            "作者": "王世贞",
            "内容": "西园公子安足奇，汉阴丈人真我师。忘机顿觉天地阔，息意不受风云疑。\n汲罢蛟龙归晓瓮，灌馀鳞甲长春畦。朱门信是弦堪绝，为尔仍翻流水辞。"
        },
        {
            "标题": "汎湖风浪小横嘲诸同游者",
            "作者": "王世贞",
            "内容": "包山老人出山早，老去忘却包山道。曹子须髯枉如戟，瞥见湖波惊欲倒。\n乌衣从季酒不停，少停一卮面即青。张郎画手空自好，闭眼不敢酬山灵。\n李生北客黄少年，倚醉强作东风颠。谩道洮阳能破浪，从它安石也回船。\n野夫翛然神独往，吾弟酣歌气逾爽。但使人间无二王，何人狎作五湖长。"
        },
        {
            "标题": "法曲献仙音 题双湖卷赠周君寿",
            "作者": "王世贞",
            "内容": "剩水分江，柳堤梅垞，属玉联拳鸣唤。浸玉濆珠，钓童浣女，芙蕖并头凌乱。\n看皓月金波散。俱涵一轮满。"
        },
        {
            "标题": "卧病同舍弟於小祗园栖止承淳父以法语见讯率尔有答",
            "作者": "王世贞",
            "内容": "自缘衰相现，敢学净名身。室总无天女，经唯对世亲。\n空花来处失，池草幻馀新。解作门中语，君非第二人。"
        },
        {
            "标题": "送万比部章甫兵备云南十六韵",
            "作者": "王世贞",
            "内容": "籍甚衡湘誉，曹推法吏先。冯唐难计秩，荀羡始过年。\n喜识皇封大，恭承阃命专。西南汉君长，靡莫禹山川。\n五尺疑无地，千盘忽有天。箐阴连昼合，花暖四时偏。\n暮雨辞归雁，春云落站鸢。魋编分蹻国，筚辂启熊阡。\n节制非今少，跳梁自古然。楚氛开斧钺，巴雪引戈船。\n计密韬钤里，炎驱羽扇前。深恩羊帅并，高谕马卿传。\n织毾供夷税，销兵垦笮田。俱论碧鸡祀，重奏白狼篇。\n援柱威终复，虔刀位必迁。所馀岐路感，挥手灞陵烟。"
        },
        {
            "标题": "歌赠大宗伯袁公抑之七十",
            "作者": "王世贞",
            "内容": "尚书自起东山卧，三月三台衮衣过。冶城独湛冰壶色，大桁不受风尘涴。\n烟花二月明堂深，是时君王在左个。未悬大夫东郡车，且隐常伯南宫坐。\n忆昔金闺并通籍，汝鸣朝阳谁敢和。龙颜乍为尺疏回，鼠胆惊从一时破。\n青衫举国望风彩，绛帐诸生承咳唾。不斋偶成大常醉，没齿已分首阳饿。\n相君耽耽日虎视，安能使汝终轗轲。天上征书凡几下，眼前遗直唯一个。\n岂惟公望重耆硕，予亦婆娑成老大。鹏扶鴳息夸各适，蝇利蜗名爱偏挫。\n二十四考今甫始，万八千岁谁独柰。投分窃比松柏坚，有诗肯随燕雀贺。\n异时真有抑之篇，为箴百岁武公惰。"
        },
        {
            "标题": "病后承伴松虚白二上人以法语见示辄成三绝奉报 其二",
            "作者": "王世贞",
            "内容": "病来浑似堕尼连，病去俄成自在天。为语报身俱是幻，不知真境在谁边。"
        },
        {
            "标题": "秋江",
            "作者": "王世贞",
            "内容": "秋江有殊色，木落芙蓉鲜。飒尔一鸿去，天空波淼然。\n偶来维楫步，忽忆伐檀篇。欲采谁堪寄，徘徊空自怜。"
        },
        {
            "标题": "病后承伴松虚白二上人以法语见示辄成三绝奉报 其一",
            "作者": "王世贞",
            "内容": "病起空庭秋色新，翛然一榻净无尘。欲知不二门中语，应有朝来问疾人。"
        },
        {
            "标题": "泊樊口",
            "作者": "王世贞",
            "内容": "千条弱缕拂轻罗，尽日无风少见波。不到武昌应不恨，一尊樊口听渔歌。"
        },
        {
            "标题": "过大宗伯徐公留饮山池出所欢明童佐酒",
            "作者": "王世贞",
            "内容": "轻榕小舫受凉釭，正及东山行乐时。杨柳腰新宫傅宅，芙容客满卫军池。朱颜不待餐云母，白苎亲调付雪儿。欢剧翻追少年事，射阳帆底对弹棋。"
        },
        {
            "标题": "病后承伴松虚白二上人以法语见示辄成三绝奉报 其三",
            "作者": "王世贞",
            "内容": "劳师指示安心法，欲觅心安总未能。夜半披衣时自起，一庭残月浸觚棱。"
        },
        {
            "标题": "张将军要余与沈令尹潘林曹三子骏儿同泛海时风日清美颇穷胜槩乐而赋之 其一",
            "作者": "王世贞",
            "内容": "天鸡唤白晓云和，历历帆樯镜里过。羽扇徐挥散鹅鹳，石梁初解辨鼋鼍。\n回风迭鼓浑疑近，映水横旌转觉多。应有越裳来贡舶，祗今犹自不扬波。"
        },
        {
            "标题": "罢官杂言则鲍明远体十章 其六",
            "作者": "王世贞",
            "内容": "昨日罢官归，今日度关梁。关吏喧呼前致诘，胡不倾倒书生囊。\n磬折听讥征，一一为奉偿。僮仆面如土，怨我鱼服不自量。\n我今舍此欲何服，金带错莫无精光。诸君但怨莫相就，养鸡牧豕正仓忙。"
        },
        {
            "标题": "题离薋园小山",
            "作者": "王世贞",
            "内容": "昔余陟参山，秦楚宽自坼。大小七十峰，峰峰插空碧。\n纷来眩目境，独往疲足力。及乎泛洞庭，黏天四无壁。\n日月涵两丸，鱼龙荡九罭。如何举武间，亦具仁智德。\n泠然一蹄涔，缘以数拳石。窈窕若径庭，沿洄似无极。\n步步苔误綦，时时蔓钩帻。山矾作古树，瓦松仅盈尺。\n不任祖龙鞭，宁堪巨灵擘。被以涧岭名，居然无惭色。\n勿归壶公袖，为我媚几席。昔觏何足奇，天地有时窄。"
        },
        {
            "标题": "张将军要余与沈令尹潘林曹三子骏儿同泛海时风日清美颇穷胜槩乐而赋之 其二",
            "作者": "王世贞",
            "内容": "空青一片引牙樯，不遣乾坤属混茫。风伯挽波回碣石，日君排雾上扶桑。\n承平渐偃千烽色，转饷曾飞万庾霜。任使兴公心境杂，也应安坐听鸣榔。"
        },
        {
            "标题": "弥陀寺饭僧作",
            "作者": "王世贞",
            "内容": "结夏依寂居，随缘憩脩轸。宅惭周颙舍，米待郗超损。\n僧衬鸣钟集，佛供导幡引。霜研给孤麦，玉琢摩候菌。\n慈禽恋清呗，怖鸽驯馀赈。敢持有漏因，仰觊无生忍。\n曾是夙力馀，内观了何朕。追往踪既失，希来业难尽。\n毋以罪福求，幻身同兹泯。"
        },
        {
            "标题": "夜与诸公饮大雄殿前庭银杏下得月有作",
            "作者": "王世贞",
            "内容": "平楚苍然暝未开，暂依高树共徘徊。一珠陡自中天涌，万象纷从下界来。\n微"
        },
        {
            "标题": "罢官杂言则鲍明远体十章 其八",
            "作者": "王世贞",
            "内容": "饮用葡萄九酝清泠之美酒，焚用都梁百和旖旎之妙香。\n骑用金錽流铃蹑恍之宛马，坐用垂苏浑银平脱之胡床。\n博场姬馆使意气，东郊南陌争辉光。顾谓竖儒子安用，终日仰面看屋梁。\n胸中贮书千万卷，两人担将瘗北邙。"
        },
        {
            "标题": "罢官杂言则鲍明远体十章 其九",
            "作者": "王世贞",
            "内容": "爰居海上来，飞至鲁东门，鸣钟击鼓奏牺尊。低头结嗉不能饮，哀鸣踯躅欲有言。\n温沂寒泗有息壤，区区饮啄自生存。女家司寇接淅就长道，何不留置明堂享清庙。\n于嗟三卿太草草，可以人而不如鸟。"
        },
        {
            "标题": "罢官杂言则鲍明远体十章 其十",
            "作者": "王世贞",
            "内容": "君不见汉班姬，增成避宠时，团扇掩泣秋萤低。银床象簟一半冷，绮户寂历流蛛丝。\n此时飞燕在昭阳，君王一身尚不足，赤凤飞来燕侍郎。\n十五吹箫庆安世，寻常掣履冯无方。长安道上黄金偏，但至西坊甲第不复前。\n竖儒杖头挑一钱，亦足买醉春风颠，我今无言君且眠。"
        },
        {
            "标题": "罢官杂言则鲍明远体十章 其七",
            "作者": "王世贞",
            "内容": "东船少年破衣不掩胫，秋风肃肃皮肉冷。昨者蒲博胜十钱，从朝欢呼迫至暝。\n西船老翁紫衣何赫奕，七十悬车二千石。少儿恩请未授官，日日抚髀长太息。\n人生悲喜宁有穷，老翁冉冉向下舂，但令少年作老翁。"
        },
        {
            "标题": "送光禄卿顾行之之留都兼简袁司空陈银台",
            "作者": "王世贞",
            "内容": "邵公清标冠人群，仲举抗志排天云。龙江江水将洗眼，日夜盻尔成三君。\n翘材馆人爱推毂，吴会邻邻毂相续。君不见淮南丛桂反招隐，移植钟山满郁馥。\n勿怜憔悴一枝兰，也要微香媚幽谷。"
        },
        {
            "标题": "访邵子弁是日以友人王太史聘入京不遇",
            "作者": "王世贞",
            "内容": "萧萧寒雨叩柴关，匹马冲泥去不还。倘遇故人留禁直，莫将诗句乞青山。"
        },
        {
            "标题": "题宾竹山房为李炼师作",
            "作者": "王世贞",
            "内容": "千挺琅玕秋色新，清泉白石自为邻。阿猷元解吾家语，但过何须问主人。"
        },
        {
            "标题": "双梅歌为方塘张封君赋",
            "作者": "王世贞",
            "内容": "瑶台仙姝畏姚妒，化作君庭双玉树。大庾万条看更俗，陇头一阕吹不堕。\n张果鲵齿如编银，要与此树争丰神。飞觞三雅媚残月，摇笔词组开新春。\n有子移根奉温室，皎皎冰姿射霜日。莫言子作书生酸，要与君王调鼎实。"
        },
        {
            "标题": "孟春三日志事 其一",
            "作者": "王世贞",
            "内容": "古人不逢范希文，今人却睹天水君。白简何能避绿盭，一丝力欲回千钧。\n自从圣主赐环后，海内洗足趋龙门。争嘘舌津闰月旦，旋窃眼色为风云。\n致君尧舜在早晚，慎莫便使巢由闻。"
        },
        {
            "标题": "访茂秦有感茂秦时与李顺德有隙索书不得",
            "作者": "王世贞",
            "内容": "上客梁园赋转工，相逢忽忆帝城东。停杯句就乾坤别，回首人怜道路同。\n每饭岂能忘钜鹿，尺书虚已问冥鸿。亦知彼地张陈迹，怅望千秋洒泪中。"
        },
        {
            "标题": "虎丘西僧房晨访曹茂来居士山阁小饮",
            "作者": "王世贞",
            "内容": "竹径通幽信短筇，山楼忽敞得从容。残霜堕木青仍在，旭日披云紫渐浓。\n香积总饶居士饭，东林翻厌远师钟。逢君更自宽拘束，一盏双螯喜杀侬。"
        },
        {
            "标题": "送曹子念文学游闽还访天台 其二",
            "作者": "王世贞",
            "内容": "武夷九曲青不足，还向天台访石梁。为是橐轻难压载，尽收山色付奚囊。"
        },
        {
            "标题": "送曹子念文学游闽还访天台 其一",
            "作者": "王世贞",
            "内容": "昙阳观头夜香焚，袅作轮囷三素云。若到幔亭应少住，为余持赠武夷君。"
        },
        {
            "标题": "病后程子访我园居小饮作",
            "作者": "王世贞",
            "内容": "起色缘君动，衔杯转自真。材高聊玩世，年少不窥人。\n池草诗情晚，岩花酒态新。即论吾党外，谁不傍风尘。"
        },
        {
            "标题": "挽彭稚修广文",
            "作者": "王世贞",
            "内容": "当年汝醉长安陌，双颊殷红鬓鬒黑。才高白战贾余劲，命薄青衫消不得。\n访医就买吴江船，欲言不言魂黯然。杯底无蛇影来妒，坐隅有鵩心私怜。\n张公吃酒李公醉，珊瑚误代王恺碎。非关丰狱吐龙泉，自是人间不平气。\n豫章城西枫叶秋，生将玉麈埋荒丘。彭湖只作东流水，肯洗彭郎矶上愁。"
        },
        {
            "标题": "送曹子念文学游闽还访天台 其四",
            "作者": "王世贞",
            "内容": "虬髯铁面太峥嵘，看尔菰芦意气生。莫为外家夸宅相，近来文苑已除名。"
        },
        {
            "标题": "慰伴松上人疾",
            "作者": "王世贞",
            "内容": "长松叶底一绳床，瘦影凌兢额渐霜。抛却此身谁受病，不劳三界访医王。"
        },
        {
            "标题": "为张茂才赠张将军时治艘南京",
            "作者": "王世贞",
            "内容": "客言保障地，无复使君贤。礼乐原蒐贵，楼船汉将专。\n令严朱桁月，烽净白门烟。更有平原馆，衔恩国士偏。"
        },
        {
            "标题": "送曹子念文学游闽还访天台 其三",
            "作者": "王世贞",
            "内容": "冰盘不肯荐杨梅，五月闽天锦作堆。日啖红香三百颗，可应单为荔枝来。"
        },
        {
            "标题": "月夜偕体干太仆过饮丰乐亭",
            "作者": "王世贞",
            "内容": "路穷平楚近还疑，忽敞空亭碧四垂。延尽绪风仍岸帻，踏残凉月更飞卮。\n催花别按渔阳掺，拂藓仍看幼妇碑。莫讶深更未成别，风流今古并吾师。"
        },
        {
            "标题": "秋日赵司农刘水部邀游云龙山放鹤亭同子与赋 其二",
            "作者": "王世贞",
            "内容": "帻为登高岸，亭因眺远孤。河流天不尽，山色雨频扶。\n千古双雄略，中原一病夫。阮生广武叹，感慨亦吾徒。"
        },
        {
            "标题": "秋日赵司农刘水部邀游云龙山放鹤亭同子与赋 其一",
            "作者": "王世贞",
            "内容": "地属黄楼守，樽开画省郎。大风来芒砀，飞壒捲河梁。\n鹤不归残照，人今醉异乡。冯栏一翘首，天地渐苍茫。"
        },
        {
            "标题": "平台小曲水流杯处西俯飞练峡",
            "作者": "王世贞",
            "内容": "云根嶂前散乳玉，渺渺流杯尾相逐。瀑布飞湍仅寻丈，莲花宛转宁九曲。\n山阴兰亭千古稀，匡庐开先天下奇。会得逍遥此中意，不须频与向禽期。"
        },
        {
            "标题": "飞练峡",
            "作者": "王世贞",
            "内容": "游女拿舟向峡边，惊呼白练界苍烟。生来未识天台瀑，湿着红衫不解怜。"
        },
        {
            "标题": "维扬遇吴明卿舍人汎舟夜酌",
            "作者": "王世贞",
            "内容": "簪笔晨辞出帝都，相逢白雪满长途。当年别思堪今古，此夕狂歌更有无。\n隋苑鹊声翻禁柳，邗沟月色破平芜。酒阑忽忆山中客，击筑歔欷调转孤。"
        },
        {
            "标题": "四十咏 其三十九 王太学宠",
            "作者": "王世贞",
            "内容": "履吉藉甚年，灼乎舜华敷。非酒使人酣，况乃荐醍醐。\n玉树困霜风，良騊蹶脩途。其迹犹尚新，其人骨久枯。"
        },
        {
            "标题": "十二绝句送敬美弟闽中学政 其四",
            "作者": "王世贞",
            "内容": "千迭名山千迭青，五更风铎五更星。莫言池草今无梦，也要随君到幔亭。"
        },
        {
            "标题": "韦园同于鳞子与子相各赋 其二",
            "作者": "王世贞",
            "内容": "历历垂杨青几围，娟娟宿鹭白双飞。坐惊远岫停杯出，行惜残花插帽归。\n四海未妨吾辈在，孤亭仅与世人违。谁为忽唱江南乐，回首烟霞未拂衣。"
        },
        {
            "标题": "春夜即席分赠得梁公实拈韵诗字",
            "作者": "王世贞",
            "内容": "十年岭海著沈思，今见为郎执戟时。白日看鸿还坐啸，青天扪虱对谈诗。\n世途汝已关心少，国士吾真折节迟。一醉虚堂春月色，投珠或恐未堪疑。"
        },
        {
            "标题": "末五子篇 其四 魏博士允中",
            "作者": "王世贞",
            "内容": "昔余游天雄，毫翰殊寂寞。懋权起诸生，朗若鸡群鹤。\n甫荐博士言，遽申风雅托。歌鹿冠神京，仪鹓瑞阿阁。\n逶迤霄汉表，犹能念丘壑。词组垂光景，千秋纵挥霍。\n季君何沉沉，长君正谔谔。"
        },
        {
            "标题": "夜半醉过子相",
            "作者": "王世贞",
            "内容": "北斗下卓河西流，先生醉歌吟未休。不为长安一片地，何人能破古今愁。"
        },
        {
            "标题": "拟古七十首 其四十四 王著作融游邸",
            "作者": "王世贞",
            "内容": "风铎流清梵，天花坠妙译。解脱身自馀，清虚胜能择。\n薄游名王邸，俨如化人宅。多宝墄基阶，明玑喷沼泽。\n兰橑芬自栖，菼堤绿如积。和薰调言鸟，轻烟媚垂薜。\n束峡饶奇声，低舂出远色。即境良非幻，冥心庶已寂。\n至哉物外游，超然忘所获。"
        },
        {
            "标题": "韦园同于鳞子与子相各赋 其一",
            "作者": "王世贞",
            "内容": "千树飞花覆客杯，百年晴日此池台。钩帘蛱蝶携香去，浴渚凫鹥散锦来。\n醉后看人成偃蹇，归时促骑故徘徊。长安北望黄尘里，击剑高歌未乏才。"
        },
        {
            "标题": "庚寅元日立春祝圣毕始以红锦袍谒陵",
            "作者": "王世贞",
            "内容": "腊意将归爆竹催，争依仙仗集蓬莱。尧樽荐柏条风入，汉省呼嵩瑞霭回。\n原庙渐传银钥启，祠官新睹锦袍来。不知春至真多少，明日东郊探早梅。"
        },
        {
            "标题": "韦园同于鳞子与子相各赋 其三",
            "作者": "王世贞",
            "内容": "蓟苑春归处处幽，陆沈吾党任遨游。长楸碧带千峰雨，密荇青藏百道流。\n西望风云双凤阙，北来天地一渔舟。科头箕踞寻常事，细酌高吟且未休。"
        },
        {
            "标题": "人名 渡江口阻风书事",
            "作者": "王世贞",
            "内容": "孔涉在兹辰，风江淹旅役。枫抱秋郭丹，月侵衰杨白。\n大陆云苍苍，金山涛间碧。游鱼石濑响，倦鸟辞张翼。\n天高澄清气，湛然明空色。山僧来何晏，鸣钟会施食。\n籍谈彼岸趣，言偃江门石。"
        },
        {
            "标题": "渔阳蹇中丞走使惠饷谢之",
            "作者": "王世贞",
            "内容": "春深一叟倦婆娑，忽有材官鼓箧过。始信郑公移镇后，依然陶令酒钱多。\n人从北斗占干莫，天与南薰施薜萝。贫病愧无琼玖报，自呼如意按燕歌。"
        },
        {
            "标题": "京口逢郭山人因柬冯汝思",
            "作者": "王世贞",
            "内容": "牢落故人尽，迢遥乡路分。偶逢东郭子，云有大冯君。\n草色南徐雨，钟声北固云。还应未相见，翻胜复离群。"
        },
        {
            "标题": "小除夕归途遇风雨作 其一",
            "作者": "王世贞",
            "内容": "今朝风雨色，凄其成岁暮。谁云望不迥，出门即非故。\n我马既玄黄，仆夫将焉诉。抚壮能几何，悠然怀往路。\n茫茫百忧集，安为鬒不素。稍明来者日，空悲昔者误。"
        },
        {
            "标题": "凤笙曲",
            "作者": "王世贞",
            "内容": "瑞垆兽焙蜀锦床。要眇倡凤复和皇。馀音弥弥郁金梁。\n郁金梁，宿流烟。与女偕，逝缑山。"
        },
        {
            "标题": "经封丘记故尉高适诗有作",
            "作者": "王世贞",
            "内容": "我行长夏之封丘，红尘罨汗汗不流。东邻苦酒苦于药，西舍浊醪浊似油。马头黄绶令勿跪，恐有当时高蜀州。拜迎官长亦细事，鞭挞黎庶将何求。一官大小各有味，不置齿舌应即休。诸君异日但北首，看我归骑凌清秋。"
        },
        {
            "标题": "将至建业大风雨作",
            "作者": "王世贞",
            "内容": "挂席凌大江，斗觉风云颠。日脚金琐碎，山头墨蜿蜒。\n高天忽下垂，密与沧波连。不辨川后界，坐失阳乌权。\n咫尺晃微白，浪花骄不圆。攒矢斗壁剥，神钲击喧阗。\n徙坐蔽束书，低眉睨长年。两仪退归所，万象仍悠然。\n山色媚举卮，波声清扣舷。变故在须臾，所得能不迁。\n是以暂往身，托志在归全。"
        },
        {
            "标题": "董中丞淑化寄饷酒赀",
            "作者": "王世贞",
            "内容": "浔阳江波波刺天，峭风偏对下江船。从他九日滩头坐，乞得中丞买酒钱。"
        },
        {
            "标题": "山人劝酒",
            "作者": "王世贞",
            "内容": "日迩不怿，披寻幽沦。道逢山人，被山衣巾。酌我葡萄九酝之美酒，盛以瘿藤五华之灵尊。\n尽倾尊中酒，为唱青天歌。一歌还一杯，柰此青天何。\n踞坐问山人，汝今欲何为。行将出山去，搏弄造物为婴儿。\n四皓归来，皲■头皮。赤符自新，紫芝已萎。羔雁三至，卧龙遂起。\n行雨不休，卒以暍死。天施白玉棺，生瘗王子乔。何如留此口，时进美酒长逍遥。\n欲知出山者我是，悔不老作吴山樵。"
        },
        {
            "标题": "小除夕归途遇风雨作 其二",
            "作者": "王世贞",
            "内容": "流雨泥我足，北风创我肌。令我朱颜改，使我含辛悲。\n举目见羊肠，日暮安所归。黄芦杂苦竹，哀声鸣相和。\n上有独栖鸟，下有长逝波。归家犹云尔，离家将奈何。"
        },
        {
            "标题": "徐善长明府见贻二作奉答并赠",
            "作者": "王世贞",
            "内容": "君是名家子，俱称小令才。风流列城最，保障古人哉。\n行复乘骢去，聊因驯雉来。何当输翰藻，为我贲蒿莱。"
        },
        {
            "标题": "凤凰台上忆吹箫 愁",
            "作者": "王世贞",
            "内容": "经雨斜阳，压云西岭，冉冉欲堕还浮。渐谯楼三点，唤起千愁。\n与醉平分此夜，猛地里、醉去难留。纱窗上，微风撼醒，揩拭双眸。"
        },
        {
            "标题": "王爱川先生归冯翊诗以送之",
            "作者": "王世贞",
            "内容": "叶县君其后，谈玄早弃官。远公一开社，陶令不眉攒。\n为识黄金界，翻憎白玉棺。晨钟僧粥暖，夜呗佛灯寒。\n狮子现毛孔，莲花生舌端。归心雁门市，初服鹿皮冠。\n莫恋枌榆好，西方行路难。"
        },
        {
            "标题": "游凤皇台委垒不称不复和昔韵而戏作此歌",
            "作者": "王世贞",
            "内容": "太白绝代才，曾歌凤皇台。凤皇虽逝台不改，太白千秋句犹在。\n高皇定鼎万㝢同，此台附之益豪雄，凌云铜雀皆下风。\n及我游斯，培塿土堆。如一蚵蚾，偃卧苍苔。三山二水不到眼，深谷高陵或有之。\n我笑凤台非昔时，台亦笑余凤德衰。尔毁不可复，余衰犹可追。\n明年便逐孟亏去，笼畜此鸟如家雌。"
        },
        {
            "标题": "四十咏 其三十四 周寺丞凤鸣",
            "作者": "王世贞",
            "内容": "大理世其官，能文法无害。执宪昌言朝，如何与谴会。\n音容自矩律，筴算几蓍蔡。积俭乃起家，栾伯惭其汰。"
        },
        {
            "标题": "奉寿御史大夫杨公五帙长歌",
            "作者": "王世贞",
            "内容": "公不见，杨伯起，关西处处称夫子。四世犹传掌武冠，千秋尚说衔环里。\n又不见杨楼船，银黄若若悬腰间。已惊三组冠朝列，复展百里家函关。\n公今自是名贤裔，少小长怀请缨志。天子临轩下玺书，单于远塞知名字。\n有时扫氛瀚海头，有时夺幕王庭秋。浴铁争听白羽扇，赐金仍侑紫貂裘。\n辽海波澄塞烽熄，降将辕门但啧啧。从尔和戎魏大夫，我自屯田赵充国。\n初登服政鬓未霜，已闻召命出明光。万八千户彻侯印，二十四考中书堂。\n野夫恨识荆州未，倘公偶记交承事。试言文举报曹公，公今五十余加二。"
        },
        {
            "标题": "奉寄华学士先生 其二",
            "作者": "王世贞",
            "内容": "轩冕岂不羡，难膺千载躯。独游成远志，新论拟潜夫。\n世路知相左，吾师亦太迂。野鸥今不忌，随意钓江湖。"
        },
        {
            "标题": "夏日陪段侍御游灵岩寺作",
            "作者": "王世贞",
            "内容": "群峰抱兰若，孤塔界晴空。未沐菩提雨，时闻薝卜风。\n使星聊一驻，佛日暂相同。倘借支公马，长陪鲍氏骢。"
        },
        {
            "标题": "奉寄华学士先生 其三",
            "作者": "王世贞",
            "内容": "自爱青山地，毋嗟上苑枝。我方占世道，天欲重公诗。\n往事浮云逝，生涯流水知。独惭门下客，悽断马融帷。"
        },
        {
            "标题": "挽杨都督尚英四首 其四",
            "作者": "王世贞",
            "内容": "鲸海氛谁扫，麟台迹尚存。生教仆射宅，入作奉诚园。\n势去通侯冷，时平醉尉尊。山阳夜中笛，不听已消魂。"
        },
        {
            "标题": "奉寄华学士先生 其一",
            "作者": "王世贞",
            "内容": "共识承恩日，为郎典石渠。未须论失马，已是遂焚鱼。\n小径频回驾，青山独著书。无言同咄咄，有梦亦蘧蘧。"
        },
        {
            "标题": "谢李侍御孟敬惠刻书数种",
            "作者": "王世贞",
            "内容": "使君真有五车书，不惜分光慰索居。中垒业传饶七略，征南癖在喜三馀。\n已无它技同鼯鼠，从此残缘结蠹鱼。更道酉阳西去穴，缥缃玉简定何如。"
        },
        {
            "标题": "拟古七十首 其六十三 王右丞维山居",
            "作者": "王世贞",
            "内容": "为惜辋川好，携家事田作。青山映如带，绿树相历羃。\n燕乳林花乱，蚕肥桑阴薄。微雨终南来，鯈鱼蔼然乐。\n饷馌下鸢群，束书挂牛角。樵斧入涧深，丁丁送馀斲。\n归逢耦耕叟，问我来朝约。坐爱微风吹，尚隐残日脚。\n得暇便相过，床头有桑落。"
        },
        {
            "标题": "弘治宫词六首",
            "作者": "王世贞",
            "内容": "禁苑先朝红药台，御筵亲为两宫开。莫嫌宫监希恩赏，玉辇何曾更一来。"
        },
        {
            "标题": "弘治宫词六首",
            "作者": "王世贞",
            "内容": "黄帕朱奁覆御羞，手题颁赐寿宁侯。昆明督亢从渠请，今日台官在殿头。"
        },
        {
            "标题": "弘治宫词六首",
            "作者": "王世贞",
            "内容": "午槐圆影覆彤除，今日天颜喜气舒。稳坐御床无一语，但称难得老尚书。"
        },
        {
            "标题": "弘治宫词六首",
            "作者": "王世贞",
            "内容": "南海珠池贡已稀，西川又罢锦文机。朝来御服三经浣，贱妾宁希曳地衣。"
        },
        {
            "标题": "与抑之游虎丘寺",
            "作者": "王世贞",
            "内容": "风至开山阁，云归卧佛床。薄岩施屐易，疏竹进床凉。\n醉益狂奴态，游偏傲吏长。兴酣公莫舞，秋色起干将。"
        },
        {
            "标题": "弘治宫词十二首 其八",
            "作者": "王世贞",
            "内容": "御前黄盖进羹汤，玉箸频停不肯尝。应是司农闻水旱，蹙眉时读两三行。"
        },
        {
            "标题": "恭谒孝陵有述",
            "作者": "王世贞",
            "内容": "元运昔告衰，真人起淮甸。车书际番落，日月光㝢县。\n久道化乃成，耄期驾方晏。飞龙太清表，蜕骨钟山巘。\n佛锡让甫成，龟玉瑞先现。紫气昼夜腾，祥云蔼千变。\n恍惚列圣朝，趋跄百僚见。干纲既北振，坤维永南奠。\n衣冠不出游，樽俎时勤荐。"
        },
        {
            "标题": "弘治宫词六首",
            "作者": "王世贞",
            "内容": "急遣追锋召外家，南宫桃李正如霞。自从光禄裁宣索，长日从容且赐茶。"
        },
        {
            "标题": "弘治宫词十二首 其七",
            "作者": "王世贞",
            "内容": "琵琶双鸽暗凝尘，玉指生疏调未匀。自是经年无曲宴，不愁供奉数中人。"
        },
        {
            "标题": "弘治宫词十二首 其一",
            "作者": "王世贞",
            "内容": "甲帐银灯夜未央，渐看鸳甃有寒霜。三千粉黛浑如扫，圣主重翻日讲章。"
        },
        {
            "标题": "弘治宫词十二首 其十一",
            "作者": "王世贞",
            "内容": "掖庭愁闭自年年，今日承恩雨露边。又是铺宫新例薄，空劳少府积金钱。"
        },
        {
            "标题": "弘治宫词十二首 其十",
            "作者": "王世贞",
            "内容": "雪乳冰糖巧簇新，坤宁尚食奉慈纶。祈年好在斋宫宿，莫遣羊车别院频。"
        },
        {
            "标题": "弘治宫词十二首 其五",
            "作者": "王世贞",
            "内容": "五月鲥鱼白似银，传餐颇及后宫人。踌躇欲罢冰鲜递，太庙年年有荐新。"
        },
        {
            "标题": "弘治宫词六首",
            "作者": "王世贞",
            "内容": "静数莲筹第五更，寒鸦金井未分明。披衣欲坐犹疑早，前殿连传警跸声。"
        },
        {
            "标题": "送故人汪禹乂之子尧卿谒宁国尹使君",
            "作者": "王世贞",
            "内容": "禹乂以穷死，寄悰风与骚。诸儿尽舒俨，孽子是枚皋。\n小赋不堪饱，薄游空自劳。非君贶金错，那得剪蓬蒿。"
        },
        {
            "标题": "毛公坛",
            "作者": "王世贞",
            "内容": "但传毛公迹，不识毛公谁。丹井久成没，白云无复期。\n一僧酬对少，双屐厌归迟。自昔牛羊地，多於鸾鹤时。"
        },
        {
            "标题": "子厚第三书孤愤之怀极矣男子要自有出世事毋论浮荣即不朽亦第二义也赋此广之 其二",
            "作者": "王世贞",
            "内容": "朱邸朱弦响竞新，少年都美出风尘。从夸郢里传孤调，耻向南阳问贵人。\n七子有文身似叶，八公无药鬓如银。悬知出世男儿事，笑杀难陀恋转轮。"
        },
        {
            "标题": "孤儿行",
            "作者": "王世贞",
            "内容": "孤儿来，乞食一何惨悽。问汝父兄何之，长跪答言：父为酒泉太守，匈奴来遮，贰师入酒泉，血肉付枭与鸱。\n有一老胡絷我母，马蹄倏忽不见，隐隐闻啼。兄行贾海南，十载不得归。\n人云鲸波山立而血人，安能远相期。孤儿中气咽，不复更致辞。\n我有匕首赠女，令从材官雪女仇。迫暮无食，穷冬乏衣。\n形容皲瘃尽，手足自相樛。黄泉渐迩，白日易晞。父仇虽重，焉能奋飞。"
        },
        {
            "标题": "子厚第三书孤愤之怀极矣男子要自有出世事毋论浮荣即不朽亦第二义也赋此广之 其一",
            "作者": "王世贞",
            "内容": "双鸿不独问加餐，笔底纵横意万端。总为难呼中散驾，可能无恨远游冠。\n枋榆社日吾宁老，桐柏春源尔自看。记取缑山明月夜，玉笙鸾背莫辞寒。"
        },
        {
            "标题": "诸方警报丛至用成孤愤投寄翁朱二公",
            "作者": "王世贞",
            "内容": "淮海惊鳞踊，江介衡波流。会稽栖组练，槜李集星斿。\n鹊兴晋阳甲，猬起牂牁雠。闽岭无完土，燕秦鲜宿糇。\n谁谓八纮广，束我如一抔。戢戢趍亨士，寥寥倾否猷。\n结发辞家食，举宗被恩休。陈列郎署间，剖符东海陬。\n揣分虽不任，匪职难为谋。慨矣扶风啸，越石不梦周。\n率尔千乘答，仲尼或哂由。况乃我严君，受寄在戎辀。\n曾是北顾纾，缅怀中制忧。久戍赋清人，零雨东山遒。\n回光冀日月，返驾贲林丘。请用微薄躬，上为君父酬。\n七尺终归尽，寸心谁与投。进虞处堂燕，退愧营巢鸠。\n投分报公父，裁书谢阿游。方驾骋天衢，执鞭如可求。\n毋使局足鸣，重贻伯乐羞。"
        },
        {
            "标题": "估客乐",
            "作者": "王世贞",
            "内容": "醉后美人舞，落花江上席。不是此地堪，何缘作估客。"
        },
        {
            "标题": "览古感时偶成十古律 其四",
            "作者": "王世贞",
            "内容": "东京昔云季，贤哲亦憧憧。少犹慕党锢，晚则趋中庸。\n吾爱黄叔度，世矜郭林宗。揽辉固威凤，无闷乃潜龙。"
        },
        {
            "标题": "古意集古句",
            "作者": "王世贞",
            "内容": "年时二七犹未笄，芙蓉如面柳如眉。十五嫁为卢家妇，暗开脂粉弄花枝。\n儿家夫婿多轻薄，妾心无趣坐伤离。红绽樱桃含白雪，为君起唱长相思。\n不知贫贱令人老，慎莫富贵忘我为。"
        },
        {
            "标题": "闻卢生将出狱志喜 其一",
            "作者": "王世贞",
            "内容": "闻道游梁狱，斯人实可悲。红颜翻自累，白璧转堪疑。\n失意乾坤小，孤踪雨露迟。向来吹黍律，开落竟由谁。"
        },
        {
            "标题": "览古感时偶成十古律 其六",
            "作者": "王世贞",
            "内容": "元王溷大历，矫矫独杨公。所以白麻下，弇然素丝风。\n驺呵京兆削，粉黛汾阳空。虽怜夺之早，高名翻得终。"
        },
        {
            "标题": "览古感时偶成十古律 其一",
            "作者": "王世贞",
            "内容": "知己世不易，知人吾亦然。方共东山隐，甚谓安石贤。\n物议善翻覆，时情多变迁。何如饮清泌，高咏白驹篇。"
        },
        {
            "标题": "京山李右伯师孟五鼓饯予观音岩作",
            "作者": "王世贞",
            "内容": "胜地停车得，离筵载酒勤。岩飞四时雨，树锁一溪云。\n似借军持滴，疑将梵呗闻。草成璎珞相，石作贝多文。\n催舞鸡三唱，惊栖鹊数群。潮音喧寂改，曙色去留分。\n恋恋皈慈氏，沾沾御李君。秋山如有意，苍翠转氛氲。"
        },
        {
            "标题": "览古感时偶成十古律 其五",
            "作者": "王世贞",
            "内容": "何由贡禹冠，寂寂向空弹。薇蕨尽堪饱，薜萝殊未寒。\n将无弋腐鼠，谓欲饵鹓鸾。见侮乃如此，雄心胡不残。"
        },
        {
            "标题": "览古感时偶成十古律 其八",
            "作者": "王世贞",
            "内容": "少日不知佞，老来宁贡谀。念君当尔尔，聊此布区区。\n廊庙既已圣，山林安自愚。忘机独鸥鸟，或可与之俱。"
        },
        {
            "标题": "古乐府杂题二十绝 其二 吴王试剑石",
            "作者": "王世贞",
            "内容": "㸌尔青天一电流，山头白虎迥惊愁。不辞顽质长刳剖，相国功多也属镂。"
        },
        {
            "标题": "览古感时偶成十古律 其七",
            "作者": "王世贞",
            "内容": "冬寒衣一称，朝饥酒再巡。老叨儿女惠，粗足渔樵身。\n幼安恬遁野，子鱼惭要津。苟无青云望，何必登故人。"
        },
        {
            "标题": "古乐府杂题二十绝 其二十 春闺怨",
            "作者": "王世贞",
            "内容": "何曾鹊印在龙荒，止许双蛾锁洞房。秋夜纵长犹有梦，无情无思对斜阳。"
        },
        {
            "标题": "览古感时偶成十古律 其三",
            "作者": "王世贞",
            "内容": "阿游踞东阁，赣君谈坐隅。小生乃相吏，苟出当非夫。\n感慨事已往，功名人自愚。纵甘嗟来食，念此非穷途。"
        },
        {
            "标题": "古乐府杂题二十绝 其十九 燕姬堕马",
            "作者": "王世贞",
            "内容": "堕马胡姬不动尘，飞鞍一跃转如神。莫轻乘自侯门过，惹得梁家髻样新。"
        },
        {
            "标题": "古乐府杂题二十绝 其十五 采莲曲",
            "作者": "王世贞",
            "内容": "玉腕交加摘露房，生憎孟姥妒檀郎。榜来兰楫吹令远，引去莲歌咽不扬。"
        },
        {
            "标题": "古乐府杂题二十绝 其七 藏钩",
            "作者": "王世贞",
            "内容": "花前彄戏巧争新，无奈些娘道便真。总为怯输浑不展，依然钩弋赵夫人。"
        },
        {
            "标题": "古乐府杂题二十绝 其一 湘妃竹",
            "作者": "王世贞",
            "内容": "几点苔痕上翠筠，千秋长见泪痕新。从他帝子夸江渚，不是苍梧望里人。"
        },
        {
            "标题": "古乐府杂题二十绝 其六 探丸",
            "作者": "王世贞",
            "内容": "月黑床头风雨鸣，五陵西去漏三更。贼曹休怪探丸事，自是人间有不平。"
        },
        {
            "标题": "古意再贻于鳞 其一",
            "作者": "王世贞",
            "内容": "飘风起何因，吹氛荡华月。为照虽未周，畴能讥其缺。\n众草媚春晖，亭亭违阳柏。雪霜心已知，侵凌表孤直。\n秉道不见明，愚者嗤无益。覼缕类谗词，要子在深择。\n子其宁尔怀，齐轨之中陌。"
        },
        {
            "标题": "古意再贻于鳞 其二",
            "作者": "王世贞",
            "内容": "结发奉君子，明誓要不薄。山岳起苍黄，欢途为悲别。\n思喻随形影，昏旦无期辍。上堂顾宗祀，下堂顾身托。\n驱车周道中，足若罗荆棘。松秀太华颠，虞同稂莠植。\n岂不亮子心，爱深生虑博。"
        },
        {
            "标题": "谢云仙老人皆用古语起 其二",
            "作者": "王世贞",
            "内容": "湘中老人读黄老，手撷金光玉芝草。他年谒帝何所征，一点苍梧紫烟小。"
        },
        {
            "标题": "谢云仙老人皆用古语起 其一",
            "作者": "王世贞",
            "内容": "我所思兮在桂林，感君屡致瑶华音。纵令一语不相荐，终是悠悠千古心。"
        },
        {
            "标题": "送四明周广文之襄藩纪善",
            "作者": "王世贞",
            "内容": "冠盖钱塘雅自雄，青衫憔悴出江东。曾陪谢监观沧海，更向襄王对大风。\n荐草功名微禄外，曳裾心事倦游中。怪来枚叔耽梁苑，应为人间眼未工。"
        },
        {
            "标题": "观澜亭枯莲",
            "作者": "王世贞",
            "内容": "月冷亭莲秋思深，半池病碧半黄侵。歌残白苧香犹在，褪尽红衣态不禁。\n愧尔渐非初服地，怜予同抱后时心。江南子夜偏饶景，愁绝霜风何处寻。"
        },
        {
            "标题": "荆玉篇",
            "作者": "王世贞",
            "内容": "君不见道傍石精，光自缭绕。夜夜天中属白虹，时时海上来丹鸟。\n卞生持抱入昭关，愿学虞廷一献环。沂水未应输若水，昆山不敢傲荆山。\n祝宗虚闻誇祭饰，太史那能上占式。未必君廷俱宋相，其奈工师有周客。\n回首群灵尽黯然，龙文欲吐咽苍烟。璠䃉首列乌绨几，对此云何不可怜。\n智矣如葵能卫足，问君泣足还泣玉。窃比东门独角麟，宁言使者空笼鹄。\n君王三听未为劳，好向昆吾问宝刀。煜煜阳乌升碧汉，亭亭魄兔浴银涛。\n捧出倾城动颜色，隋珠越镠咸辟易。共道应偿十五城，何须更爱二千石。\n膝行向前中自伤，野人焉敢食陵阳。唯凭寄语乐正子，三月胡为不下堂。"
        },
        {
            "标题": "齐王孙仲望邀游清凉寺因成一律兼简陆生",
            "作者": "王世贞",
            "内容": "淮桂偏招隐，齐门不爱竽。鹿裘行处是，龙种看来殊。\n并蹑东山屐，双倾从事壶。高斋足幽赏，携得士衡无。"
        },
        {
            "标题": "题朱上林所赠钱舜举太白观瀑图后即还上林 其一",
            "作者": "王世贞",
            "内容": "匡庐万古瀑，太白千秋才。两奇偶相值，后人何有哉。\n及展舜举图，恍登文殊台。立起青莲枯，来听万壑雷。\n始知丹青力，可以回寒荄。"
        },
        {
            "标题": "题朱上林所赠钱舜举太白观瀑图后即还上林 其二",
            "作者": "王世贞",
            "内容": "昔余赏朱生，飒爽埒李白。喉间白龙挂，宛若瀑布直。\n此图传李神，即呼朱亦得。急还其家儿，置汝高斋壁。\n好待寒月来，悠然想颜色。"
        },
        {
            "标题": "真定刘使君子易月夜宴城北池亭观捕鱼",
            "作者": "王世贞",
            "内容": "钓渭客宁贵，如棠公岂频。水光回拍槛，秋色散惊缗。\n吹沫星飞动，穿深月隐沦。生涯捐浩荡，末路赴逡巡。\n雪压金盘细，霜飞玉箸新。异乡王肃茗，南国季鹰莼。\n尔自烹鲜理，吾何祝网仁。风波仍病骨，天地渐穷鳞。\n万事徵渔父，孤怀信校人。无烦问濠上，庄惠定谁真。"
        },
        {
            "标题": "观音岩",
            "作者": "王世贞",
            "内容": "洗髻碧流润，绕龛红叶深。松风定中过，不是海潮音。"
        },
        {
            "标题": "观音阁诸公饯别袁抑之太宰",
            "作者": "王世贞",
            "内容": "万仞削不尽，千秋留至今。长江天地带，清梵海潮生。\n岂以皈依念，能销怅别心。扁舟夕阳外，巢许意何深。"
        },
        {
            "标题": "宗人光禄华松鸿胪王继山邀余于王贡士园看牡丹后复同光禄看芍药戏成一绝",
            "作者": "王世贞",
            "内容": "坐深那论主和宾，总是乌衣巷里人。差胜红丹与白药，一般花蒂两番春。"
        },
        {
            "标题": "赠休承八十",
            "作者": "王世贞",
            "内容": "我昔避地吴阊居，是时太史八十余。何人不爱虎头画，若个能轻龙爪书。\n两郎亭亭两玉立，无论箕裘世谁及。倏忽流光一弹指，仲君最少今八十。\n停云馆头谡谡风，见君再见太史公。墨池流出天地派，彩笔补尽烟霞功。\n衰劣惭余比蒲柳，辱君父子呼小友。拟向洪崖借一瓢，君当满贮长春酒。"
        },
        {
            "标题": "咏物体六十六首 其十四 绣毬花",
            "作者": "王世贞",
            "内容": "浅白微青艳更柔，淡烟轻雨施仍收。流苏带缓初成结，翡翠帘垂半压钩。\n误马软尘香自滚，窥枝团月璧俱浮。兰台任更吹多少，不结丁香一段愁。"
        },
        {
            "标题": "徐徵君示灌园诸作率尔奉答",
            "作者": "王世贞",
            "内容": "一叟汉阴兴，新诗大历才。才宁随老尽，诗可傍穷来。\n历落秋声树，青荧晓色苔。衡门知久寂，肯为抱琴开。"
        },
        {
            "标题": "崇明孙少府迁为王官两台力挽署篆飘然而西和归去来辞以见志书此贤之",
            "作者": "王世贞",
            "内容": "大海东南保障哉，赞公何自托邹枚。王门未曳长裾去，父老初从卧辙回。\n乔木地宽轻禄食，柴桑家近好归来。饶它设醴仍虚左，自有黄花佐酒杯。"
        },
        {
            "标题": "题赵承旨陶令像鲜于太常归去来辞赠致政太宰杨公",
            "作者": "王世贞",
            "内容": "陶令生平兴萧瑟，到官毋过八十日。五株杨柳胜栽花，百亩公田都种秫。\n拂袖长歌归去篇，舁篮岂是膏肓疾。世事从他三复四，生儿任昧六与七。\n却怪渠祖长沙公，婆娑八十讳称翁。即论运甓铃阁底，何似抱瓮春畦中。\n孤剑雄扶江左日，一丝高挽义熙风。忘年自识将军意，易姓方怜处士忠。\n千载从人论行止，谁似关西杨伯起。力在寸心输社稷，功成馀事施山水。\n未老能抛太尉章，得归即号柴桑里。五男却是五麒麟，海内俱称万石君。\n今去山中看宰相，由来平地有仙人。吴兴才子工写真，渔阳老手书绝伦。\n风流一代不可即，翰墨万古恒如新。我题此图见微向，须从迹外探心赏。\n长沙太迟彭泽速，君臣道尽公当往。"
        },
        {
            "标题": "次俞仲蔚题赵吴兴画陶元亮归去来辞",
            "作者": "王世贞",
            "内容": "陶令罢彭泽，正及黄花开。有酒不辞浊，长歌归去来。\n千载义熙波，谁能溯其洄。学士返吴天，椎发白毰毸。\n回首感宗周，掷国一婴孩。篮舆蹇柴桑，紫骝捷蓬莱。\n时睽迹更殊，畴能不见猜。惜哉丹青美，托尚隔云埃。"
        },
        {
            "标题": "归思并寄怀留省太宰刘公少司马凌公少司空徐公",
            "作者": "王世贞",
            "内容": "屈指曾停雪夜舟，双旌宛转更西游。功名向好应知足，朋旧虽稀渐到头。\n孤梦自悬钟阜月，尺书难溯汉江流。莫愁白简妨人事，能遣青山近沃洲。"
        },
        {
            "标题": "燕京四时乐四首 其四",
            "作者": "王世贞",
            "内容": "青楼小妇熨瑶筝，飞雪敲窗万玉声。三十六簧寒不起，自歌金缕到天明。"
        },
        {
            "标题": "癸丑元日有感",
            "作者": "王世贞",
            "内容": "蓟苑闻钟谒帝关，火城遥散五云间。鱼龙自集甘泉馆，鹓鹄仍虚紫殿班。\n万里瞻依空使节，十年朝请隔天颜。只今醉逐田翁社，问尔曾携醽酒还。"
        },
        {
            "标题": "临江仙 癸丑元日醉题",
            "作者": "王世贞",
            "内容": "拨乳酴酥新绿泛，金花巧胜初裁。东风殢雨印泥苔。\n腊随残漏尽，春逐烧痕来。"
        },
        {
            "标题": "闺怨三首 其三",
            "作者": "王世贞",
            "内容": "三殿论功拜彻侯，平阳歌舞一时收。无端却是刀环月，更遣文君赋白头。"
        },
        {
            "标题": "癸未元日过敬美小酌试笔",
            "作者": "王世贞",
            "内容": "献岁家园倚杖过，剧欢儿辈奈衰何。寒贪棣萼连枝暖，病怯屠苏半户多。白屋千家同惨淡，黄冠一老自婆娑。长安日有维新诏，不必春风到薜萝。"
        },
        {
            "标题": "闺恨",
            "作者": "王世贞",
            "内容": "兴庆坊前柳，萧郎手自栽。藏鸦今渐稳，只是不归来。"
        },
        {
            "标题": "拟古七十首 其四十八 梁简文纲闺怀",
            "作者": "王世贞",
            "内容": "欢闻子夜变，妾作懊憹憩。城上乌毕逋，墙头雀劳利。\n杨白风捲花，桃生雨辞蒂。引念磁石难，分颜剪刀易。\n密约悬庚癸，秘辞属丙丁。何朝更尔尔，一一问卿卿。"
        },
        {
            "标题": "过息题息妫",
            "作者": "王世贞",
            "内容": "君王爱侵地，贱妾偶酬心。欲竟无言恨，那堪言外深。"
        },
        {
            "标题": "余自解郧节归耕无事屈指贵游申文外之好者得十人次第咏之 其四 胡中丞执礼",
            "作者": "王世贞",
            "内容": "中丞夙精悍，斤斤握铨柄。未底不惑年，赐履遍吴境。\n精心搜伏匿，用重抑贪横。何来茧丝毁，遂谐舆人咏。\n一疏表遗直，庶几松柏性。"
        },
        {
            "标题": "桂之树行",
            "作者": "王世贞",
            "内容": "桂之树，桂之树，乃在苍梧之阳，岭曼衍而崷崒。翠羽为叶，苍虬为株。\n萼何葳蕤，葐敷黄如。黄金粟赤，如珊瑚珠。桂之树，仙者四五人，骖驾凤皇来。\n谓是日精月华，教迩采服不衰。一岁口泽馨，二岁体骨轻，三岁毛羽生。\n朝见上帝，赐女麟车霓旌，翱翔玉虚太清。翱翔太清天，为乐不可言。"
        },
        {
            "标题": "余自解郧节归耕无事屈指贵游申文外之好者得十人次第咏之 其九 李参政颐",
            "作者": "王世贞",
            "内容": "俯仰天地间，有才不易真。李侯治吴兴，捭阖乃如神。\n秋霜有时抑，春雨靡不伸。酒语时启予，衰魄为之振。\n安能托宇下，朝夕庇斯人。"
        },
        {
            "标题": "余自解郧节归耕无事屈指贵游申文外之好者得十人次第咏之 其二 刘大司马光济",
            "作者": "王世贞",
            "内容": "伊昔歌鹿年，公兄我如弟。詄荡宽酒德，参差偕宦轨。\n北风吹转蓬，升沈自兹始。何言伯同命，乃繇巨源启。\n窃窥上臣心，非繇植桃李。"
        },
        {
            "标题": "余自解郧节归耕无事屈指贵游申文外之好者得十人次第咏之 其五 赵少宰贤",
            "作者": "王世贞",
            "内容": "昔余客武昌，诣台受束约。夫君实同好，居体意相托。\n天然圭璋器，何必问雕琢。乘时佐铨府，和光聊画诺。\n循吏乃其余，映照亦不薄。"
        },
        {
            "标题": "余自解郧节归耕无事屈指贵游申文外之好者得十人次第咏之 其三 陆廷尉光祖",
            "作者": "王世贞",
            "内容": "廷尉负雄辨，衮衮不可竭。乘时握铨衡，所登必耆哲。\n肮脏平津门，栖迟步兵辙。篇章亦流畅，要非中所悦。\n窃慕西去津，将无东海筏。"
        },
        {
            "标题": "苦寒行",
            "作者": "王世贞",
            "内容": "驱马度阴山，积雪何茫茫。疾风四隅来，马首浩纵横。\n高原无俦迹，顾影仅为双。孤兽索其群，栖鸟向阳翔。\n寒暑客路深，况乃异戎荒。沈怀幽闺妇，玉箸啼红妆。\n旭日未及旦，轧轧涩流黄。年命不在已，安能顾四方。\n人生今失职，岁暮问他乡。"
        },
        {
            "标题": "饮乡人桂树下作",
            "作者": "王世贞",
            "内容": "桂树扶秋老，藜筇引兴长。短墙过秀色，小径袅幽香。\n客自歌招隐，人殊胜辟疆。前身是金粟，米汁但何妨。"
        },
        {
            "标题": "癸酉元日试笔",
            "作者": "王世贞",
            "内容": "爆竹严声彻夜传，曈昽旭日渐东悬。天开万历王正朔，人乐群方大有年。\n及尾屠苏深蜡色，含苞玉蕊媚春烟。相逢未卜行藏事，且向条风试酒钱。"
        },
        {
            "标题": "春日同吴峻伯提学游云门分韵得门字",
            "作者": "王世贞",
            "内容": "莽苍关城指掌论，依微刻碣洗苔存。千林雪尽俄全出，一柱云扶迥自尊。\n歌罢君诗争海色，醉来吾屐乱春痕。吴山鹿豕交游在，怕有藤萝闭石门。"
        },
        {
            "标题": "余自解郧节归耕无事屈指贵游申文外之好者得十人次第咏之 其六 徐中丞学谟",
            "作者": "王世贞",
            "内容": "中丞雅自负，珠玉生唾咳。出牧抗悍王，黔黎有深爱。\n开府襄汉滨，与余实为代。上相匪自今，夙昔蒙眄睐。\n推毂故亦公，登枢宁无待。"
        },
        {
            "标题": "余自解郧节归耕无事屈指贵游申文外之好者得十人次第咏之 其十 郭中丞思极",
            "作者": "王世贞",
            "内容": "郭公交若浅，三吴自深惠。精心拊黔首，耽眼摄墨吏。\n昔者揽辔余，今兹杖钺地。欲发未发辰，千人万人泪。\n即令负俗讥，浊泾有清渭。"
        },
        {
            "标题": "余自解郧节归耕无事屈指贵游申文外之好者得十人次第咏之 其一 袁太常洪愈",
            "作者": "王世贞",
            "内容": "抑之司徒裔，秉操更清绝。当其谢九卿，依然卧寒雪。\n坦陀若可亲，磊砢竟难悦。逃名雅非意，名至亦不屑。\n事事皆愧君，难从世人说。"
        },
        {
            "标题": "余自解郧节归耕无事屈指贵游申文外之好者得十人次第咏之 其八 顾廉宪章志",
            "作者": "王世贞",
            "内容": "胜流奚必远，居然在亲故。孝友出名家，之子饶远度。\n托隐不违俗，御华时抑素。天意笃象贤，翱翔亘云路。\n物情渐麇集，岩穴安得固。"
        },
        {
            "标题": "余自解郧节归耕无事屈指贵游申文外之好者得十人次第咏之 其七 刘廷尉一儒",
            "作者": "王世贞",
            "内容": "刘君瑚琏姿，温文实天至。避岁时自远，履荣恒若浼。\n于物不取赢，苦县有深契。论交何必数，一面亦自慰。\n致语何必烦，默默两相贵。"
        },
        {
            "标题": "送张肖甫徵金岭西道便道还蜀 其一",
            "作者": "王世贞",
            "内容": "蓟门擐甲待边烽，海内军须不自供。赤羽去看新使者，黄金归隶大司农。\n界标铜柱天垂尽，人过苍梧瘴几重。闻道壮游仍衣锦，春来车马醉临邛。"
        },
        {
            "标题": "过德州不及访于鳞有寄 其一",
            "作者": "王世贞",
            "内容": "渭河新水淼漫漫，东望踟蹰思万端。我自可无衰凤叹，君今仍作卧龙看。\n归鸿落照乡心剧，立马浮云岱色残。岂是剡溪偏兴尽，古来天上聚星难。"
        },
        {
            "标题": "会葬故陆丈吉孺 其二",
            "作者": "王世贞",
            "内容": "游魂久已逝，归魄从此始。玉树埋土中，悢悢不能已。\n秋风怜空桑，悲音缘谁起。卮酒饭一盂，寡妻代为子。\n有友三两人，聊与歌蒿里。芳名良何益，空尘世人耳。"
        },
        {
            "标题": "会葬故陆丈吉孺 其一",
            "作者": "王世贞",
            "内容": "生世仅卅载，旅殡二十春。落日射空棺，棂宇尽为薪。\n今朝一抔土，始得返于真。少妇竟华颠，交友半已陈。\n长衢连交鞅，歌哭递相因。神气无不之，焉问疏与亲。"
        },
        {
            "标题": "七夕汪李二丈同过饯谢山人",
            "作者": "王世贞",
            "内容": "兹会遽为别，六街愁思生。月沈河不见，鹊迥夜无声。\n波浪鱼龙卧，关山鸿雁征。天孙一夕语，国士九秋情。\n逐世吾何拙，离居各未平。明河无捷路，梁苑有高名。\n缥缈低云树，羁栖隔露茎。年年当此夜，念尔若为情。"
        },
        {
            "标题": "余与南海欧子相慕久矣北归过维扬访余舟次喜不自胜投诗见赠且多劝驾之语惜无何遂别情见乎辞",
            "作者": "王世贞",
            "内容": "维扬枫叶逗行舟，麈尾玄言欲少留。任是观涛无起色，还因招隐失穷愁。\n中原剑在寒相问，南海珠成暗莫投。岂为身惭羊叔子，邀君不遣过瓜洲。"
        },
        {
            "标题": "过固始许忠节公祠",
            "作者": "王世贞",
            "内容": "朱邸殽烝伏兵发，少年使者眦独裂。建礼门前一腔血，飞作彭湖斗间铁。\n义旗十万横江起，忽有长虹穿贼垒。一时缚累如缚豕，逝者人耶生者鬼。\n龙章再锡帝宠稠，犹闻曲突心未酬。不令长孺寝逆谋，汉阙要挂吴王头。\n固始祠中柏色古，父老椎牲考钟鼓。南有孙侯北有许，令人扼腕悲壬午。"
        },
        {
            "标题": "中庭二红梅三月盛开赋此志感 其一",
            "作者": "王世贞",
            "内容": "三月梅仍发，聊争烂漫红。无能待霜暮，强起受春风。\n色恐群英妒，枝怜几日同。吾宁载尊酒，寂寞灞桥东。"
        },
        {
            "标题": "过故凌京兆汝成墓有感",
            "作者": "王世贞",
            "内容": "初日松楸地，相过倍黯然。古今杯酒得，生死谏书传。\n旧客西州泪，新题京兆阡。向来同病者，老诵独醒篇。"
        },
        {
            "标题": "寄明卿邵武四绝 其四",
            "作者": "王世贞",
            "内容": "海内居然七子名，莫教踪迹拟王生。莲花肯作干将色，身在光明藏里行。"
        },
        {
            "标题": "寄明卿邵武四绝 其三",
            "作者": "王世贞",
            "内容": "蛾眉一向掩秋尘，惭愧沾恩雨露新。拭泪暗将残镜照，玉颜还是旧时人。"
        },
        {
            "标题": "仲春二十日后梅花始盛偶成四绝 其四",
            "作者": "王世贞",
            "内容": "瘦骨崚嶒老不群，怯他春雪爱春云。自从参得罗浮梦，消息依稀见几分。"
        },
        {
            "标题": "谢生歌七夕送脱屣老人谢榛",
            "作者": "王世贞",
            "内容": "长安送别今七夕，北斗卓地银河昃。此时痛饮不快意，青衣行酒无颜色。\n呜呜击筑为秦声，和以短铗霜纵横。大白入手葡萄惊，慷慨为尔歌平生。\n谢生长河朔，奇笔破万卷。日月纵游翱，乾坤任偃蹇。\n开元以来八百载，少陵诸公竟安在。精爽虽然付元气，骨格已见沉沧海。\n先朝北地复信阳，一柱不障东澜狂。人握隋珠户和璧，及吐中夜无精光。\n谢家一瓿椒浆水，晨兴自荐开元鬼。俯仰宁教俗子骂，声名肯傍豪贤起。\n妻孥生计环向愁，掉头且吟五岳游。青春断不淹富贵，白眼何以干公侯。\n赵王自是平原君，玳簪珠履三千人。生衣短衣巾角巾，握管从容踞上宾。\n从此王名贤好士，浊漳往往成清醴。座中谁出夷门右，海内愿为公子死。\n生岂不恋王家濡，龌龊忍为辕下驹。仰天大笑失所向，忽复束书来帝都。\n帝都云甍接九衢，委巷独满群公车。剧谈麈尾击唾壶，囊中欲探一钱无。\n其时卢楠下浚狱，白雪无功白云辱。九歌草就人不知，生也手持向人读。\n读之未竟泪簌簌，清霜倒飞鬼神哭。绣衣使者从天来，幽谷煖吹邹律灰，欢声欲动黄金台。\n朝为俘囚夕贵客，生言于楠何有哉。忆初识尔崔都尉，何人不慑回天势。\n谑浪时存尔汝交，酒盏肯及县官事。乃知豪杰无不可，婴儿世态狎乳虎。\n片语能令万象归，雄心直向千秋吐。生今去余向何所，生不在天之上、地之下。\n前不值古人，后不值来者。纵无长绳系汝足，安能一揖轻相舍。\n为言聚散等流萍，贯月查来可暂停。明年牛女桥成夜，指点依稀见客星。"
        },
        {
            "标题": "复陪子愿侍御过家弟敬美澹圃作 其一",
            "作者": "王世贞",
            "内容": "皎然冰玉见风姿，况有新篇斗色丝。不尽弇园仍澹圃，为探周鼎复秦碑。\n谈温草树寒从破，坐久星河莽下垂。唯有陇梅尤气色，似闻先卜早春期。"
        },
        {
            "标题": "过邯郸吕翁祠",
            "作者": "王世贞",
            "内容": "昔时卢生道邯郸，干谒不止恒苦饥。行逢吕翁为叹息，授之一枕同龟兹。\n出入将相五十载，觉来黄粱犹在炊。檀槐共斗蝼蚁穴，蕉鹿展转令人痴。\n我方梦醒出尘境，胡为复逐东风迷。汗颜强拜此翁像，拂藓自读唐人碑。\n误传兹事属剑叟，不识开元年为谁。石垆灰烬燕遗矢，粉面龟坼蛛垂丝。\n儿重戏偷铁屈戍，鸟鼠争穴青琉璃。呼茶一啜槐影净，黄冠三四前致词。\n乃闻庙貌出妖竖，彼竖轩帝称天师。鼓唇立嘘寒暑变，弹指能令河岳移。\n渔阳石媚琢赑屃，尚方金软镌罘罳。北门学士促草敕，南省尚书称奉祠。\n天开电掣妖倏灭，香火岂复前朝时。此翁亦作邯郸梦，若遇卢生翻自悲。\n我从明日挂冠去，蝴蝶由他知不知。"
        },
        {
            "标题": "送六君子 其四 四送明卿夜宿玉龙桥",
            "作者": "王世贞",
            "内容": "为少柴桑客，都令慧远骄。那知今夜月，已过虎溪桥。"
        },
        {
            "标题": "元瑞计偕过吴入访弇中留饮有赠",
            "作者": "王世贞",
            "内容": "日予欲无言，吟咏亦随废。塞耳空谷中，足音胡然至。\n之子匪俗欢，夙昔申末契。掩关二载余，日与黄卷对。\n卤莽一世眸，宰落千古事。圣主御明堂，汝乃随计吏。\n应门故所习，踉跄手其刺。一见肝胆披，软语若相媚。\n中厨出旨酒，亦复饶异味。鸾刀缕黄颔，雕盘饤朱柿。\n秋色在芙蓉，客醒主已醉。四坐且勿惊，见有此人未。\n但诵子虚篇，何待杨得意。"
        },
        {
            "标题": "过京山王太仆汝化期还日过饮以病从汉江抵省太仆有作赋此解嘲",
            "作者": "王世贞",
            "内容": "十载登龙愿不违，见来词赋有光辉。已拚送酒陶家醉，敢作凌风列御归。\n席畔黄花寒不负，江头青雀病相依。谁言郢里今辽落，白雪逢君片片飞。"
        },
        {
            "标题": "丁休宁以棘事过金陵见枉有内子之戚思归慰留之",
            "作者": "王世贞",
            "内容": "彻棘寒花久自黄，留君小住亦无妨。总然叶县能飞舄，其若河阳有悼亡。\n得句且宽身外事，消忧为发酒中狂。只今循吏兼文苑，屈指何人与雁行。"
        },
        {
            "标题": "入东林精舍",
            "作者": "王世贞",
            "内容": "晨色悬抗旌，流泉徇扶藜。贪看香垆曙，忽已过虎溪。\n古树绣上方，荒草掩前阶。屈戍蔓蟏蛸，军持跃醯鸡。\n寻胜冀获新，探往浩无倪。昔希遗民誓，永怀尘外栖。\n今憩东林轨，犹恋区中迷。悔濯当自今，赏愧庶无睽。"
        },
        {
            "标题": "过清流关",
            "作者": "王世贞",
            "内容": "层崖一道写潺湲，知是清流旧日关。独树遥天挂霞色，尚疑飞将挟俘还。"
        },
        {
            "标题": "十三夜步月过邻家饮作",
            "作者": "王世贞",
            "内容": "抱痾适不乐，强起无何时。念此月色佳，那能恋床帷。\n徐步叩东邻，觞席犹未移。有酒但斟酌，焉问主人谁。\n奇阴间木石，幽光蔼庭墀。浴魄冰壶中，藻荇互参差。\n泠然清声发，安辨竹与丝。大化冶寓形，忧乐不须斯。\n顾言隗俄际，所得其庶几。"
        },
        {
            "标题": "过马当",
            "作者": "王世贞",
            "内容": "人云下元府，莫作马当看。自有天公仗，那能问水官。"
        },
        {
            "标题": "清明雨中过穆陵关",
            "作者": "王世贞",
            "内容": "穆陵关头峰削悬，哀飔㶁㶁吹奔泉。谁令冰雪暂成雨，岂为清明方禁烟。\n桃花欲红不肯应，柳条即青犹未眠。南人过此泪双落，耐可吴江十月天。"
        },
        {
            "标题": "故人卓澄甫光禄补官北上过金陵饮官舍赋此送之且订留署之约",
            "作者": "王世贞",
            "内容": "颠倒欣相命，翻飞不自胜。词人武林社，天子大官丞。\n醉态倾嵇叔，高标愧李膺。望迷金掌露，坐莹玉壶冰。\n我自难燕市，君应乞秣陵。莫嫌留署冷，官酒尚如渑。"
        },
        {
            "标题": "过桃源作",
            "作者": "王世贞",
            "内容": "沙深老树欲全髡，湍急停云势若奔。仅有堤存如瓠子，几曾花发号桃源。\n天过淮海疑全别，水出昆崙已自浑。却忆故乡诸季在，接䍦颠倒辟疆园。"
        },
        {
            "标题": "过田家小饮有作",
            "作者": "王世贞",
            "内容": "今晨风日佳，默默鲜所亲。改服从田父，相与过西邻。\n虽无超时韵，所得亦以真。约略婚嫁资，岁功稍一论。\n瓠壶盈浊醪，芋叶裹鲜新。谦言酌卮酒，仓卒无主人。\n啖我栖埘鸡，为尔代司晨。东壁吐蚕丝，可以充钓缗。\n笑谓指顾间，遂穷水陆珍。代主计则然，毋乃非嘉宾。\n隗俄复隗俄，目送西归轮。"
        },
        {
            "标题": "肖甫兄治浙师功成召拜御史大夫行左司马事道过吴门轻舟入访弇中赋此赠别得二章 其一",
            "作者": "王世贞",
            "内容": "虚堂跋烛且从容，十载吴门忆景从。脱赠祥刀犹似电，佩来华剑已成龙。\n三台执法新推长，八座论兵旧折冲。醉语似狂君不厌，莫因台鼎便中庸。"
        },
        {
            "标题": "徐子与解郡过吴门司淳父辈出视分韵得弹字",
            "作者": "王世贞",
            "内容": "白发归人问，青山傲吏看。簪从今日盍，冠复几时弹。\n海内诗仍在，吾徒酒自宽。浮家苕霅里，来往莫辞难。"
        },
        {
            "标题": "明卿与诸君过澹圃分韵得穷字",
            "作者": "王世贞",
            "内容": "无辖何须畏孟公，家园不腆有春风。昼长榆影傀俄后，溪静人声杳霭中。\n奏我朱弦吴楚合，感君青眼弟兄同。兴来俗物难轻败，源隐桃花未怕穷。"
        },
        {
            "标题": "肖甫兄治浙师功成召拜御史大夫行左司马事道过吴门轻舟入访弇中赋此赠别得二章 其二",
            "作者": "王世贞",
            "内容": "君王不爱彻侯章，大将仍分副相床。攀卧万人阗槜李，参差两地满甘棠。\n家家尸祝烦巫史，字字讴谣上太常。今日表公文士用，顿令毫翰有辉光。"
        },
        {
            "标题": "吴峻伯过兼隐斋有作",
            "作者": "王世贞",
            "内容": "隐囊纱帽竹间亭，浊酒弦琴眼自青。卷幔碧山堪入供，窥帘黄鸟故要听。\n垆香坐展来禽帖，茗椀谈过相鹤经。但道霅中家更好，野夫今夜客为星。"
        },
        {
            "标题": "过浔阳",
            "作者": "王世贞",
            "内容": "功名侮余甚，厌之不能舍。试问庐山峰，可晓白司马。"
        },
        {
            "标题": "莫云卿过我园亭值醉为虐醒而有赠",
            "作者": "王世贞",
            "内容": "从他事事爱清真，此日凭陵值醉身。却道中郎无报舞，那能仲孺不侵人。\n杯前白眼纵横出，坐里青山磊块新。翻忆少年多侠兴，吴钩傲杀五陵尘。"
        },
        {
            "标题": "赠王吏部之子太学元祯",
            "作者": "王世贞",
            "内容": "先朝论吏部，简要有王戎。今日郎君长，居然乃父风。\n束书游太学，起草擅江东。似过襄阳里，时时口习公。"
        },
        {
            "标题": "过冶泉",
            "作者": "王世贞",
            "内容": "偶经盘石坐，下有暗泉过。受月苔阴少，分云竹色多。幽岩答樵斧，小屋见渔蓑。不浅沧浪兴，风尘可奈何。"
        },
        {
            "标题": "助甫携见甫过郧镇留饮喜赠",
            "作者": "王世贞",
            "内容": "握手踟蹰惜鬓丝，且先呼酒后论诗。文章李益难终贱，兄弟岑参并好奇。\n佩玉享来元自蔡，颔珠投罢即称随。青油幕下堪移日，玄武峰头合后期。\n折节客惊麇子地，跳梁人忆虎丘时。年光并得偏吾老，春色从公到汝迟。\n但是词人阳九过，无妨物态暮三疑。欲酬荃蕙须防化，莫遣东风道上吹。"
        },
        {
            "标题": "时事有感 其二",
            "作者": "王世贞",
            "内容": "娇小私相命，牵衣哭路傍。几时堪翠靥，何物是红妆。\n綦履春风薄，掖庭秋夜长。尧年如有赖，微质等朝霜。"
        },
        {
            "标题": "时事有感 其一",
            "作者": "王世贞",
            "内容": "闻道三吴血，犹腥大海涛。运筹人自异，推毂帝频劳。\n白羽军符峻，黄金甲第高。普天嗟玉石，吾计屈蓬蒿。"
        },
        {
            "标题": "贺学士何公弟仲君入史馆",
            "作者": "王世贞",
            "内容": "胎簪峰色转嵯峨，桐柏双流逼绛河。学士班中鸿序近，舍人池上凤毛多。\n追锋次第穿花萼，下直联翩响玉珂。闻道相麻饶润笔，弟裁兄草定如何。"
        },
        {
            "标题": "喜助甫少参复过郧城",
            "作者": "王世贞",
            "内容": "郧江星象往来频，春起南阳冬入秦。负弩迎将符节使，同舟看是角巾人。\n从来侠客深然诺，岂合明时见隐沦。节度莫誇襄漾好，白茅先授九边臣。"
        },
        {
            "标题": "过扬州留寄方德新侍御",
            "作者": "王世贞",
            "内容": "君前潞河发，我前广陵去。野人工策蹇，使者虚乘遽。\n北风江上来，停云冒成絮。归心亦如此，安能为君住。\n惆怅丛桂月，苍苍已如雾。含辛即路岐，摅衷在毫素。"
        },
        {
            "标题": "风阻瓜步辱李季宣先辈破浪过访与饮过扬州始别",
            "作者": "王世贞",
            "内容": "雪迭千寻浪，风横一叶舟。我惭羊叔子，君似郭遐周。\n久不逢泥饮，翻令爱石尤。欲将无赖意，相与问扬州。"
        },
        {
            "标题": "还宫怨 其二",
            "作者": "王世贞",
            "内容": "报道羊车指日临，莫题纨扇罢悲吟。双蛾欲画仍教洗，恐负当年辞辇心。"
        },
        {
            "标题": "还宫怨 其一",
            "作者": "王世贞",
            "内容": "阿监初传唤故姬，六宫先已妒蛾眉。昭阳夜甃寒如水，元似增成奉帚时。"
        },
        {
            "标题": "邯郸才人嫁为厮养卒妇",
            "作者": "王世贞",
            "内容": "高若升高木，幽若栖幽谷。雨落归川泽，浮云遂不属。\n飞萼谢琼枝，卒为泥中辱。西施苧罗村，红颜初殊俗。\n朝为民家女，暮颛吴宫宿。赵王有才人，皎洁明如玉。\n一朝事势异，养卒来相逐。两世当一身，荣衰何其促。\n寄言宫中侣，为恩谁终笃。"
        },
        {
            "标题": "张参议肖甫由广西入贺得书有寄",
            "作者": "王世贞",
            "内容": "已分鸿书断，谁凭驿使来。星从南极至，天向北辰开。\n王会干官礼，嵩呼万寿杯。君家金鉴录，况是曲江才。"
        },
        {
            "标题": "穿竹径度知还桥入文漪堂",
            "作者": "王世贞",
            "内容": "遥冈织丛翠，导我穿羃历。鸟倦亦知还，况乃游人屐。\n窈窕得平桥，夷犹坦缃席。相慰目已饱，相劳足初息。\n有酒故可呼，无酒茗亦得。"
        },
        {
            "标题": "秦女卷衣曲",
            "作者": "王世贞",
            "内容": "萯阳宫中漏未央，荧荧初月丽初妆。此时秦女唤梳沐，此际泪湿罗衣裳。\n邯郸倡姬秦国母，秦王相国邯郸贾。邯郸大贾秦仲父，仲父舍人秦假父。\n可怜君王才十五。秦女贱，赵女骄，寄生茑萝出松标。\n耐向民间击土缶，难同贵邸伴吹箫。"
        },
        {
            "标题": "七夕张园遇雨与子相明卿肖甫德甫各赋",
            "作者": "王世贞",
            "内容": "七月七日雷雨恶，穿萝坼磴沾人衣。即妨河鼓淼难渡，欲挽仙槎高未归。\n海内风尘余转拙，人间岐路会仍稀。歌长酒醒不知曙，骤有空林乌鹊飞。"
        },
        {
            "标题": "寒食即事作",
            "作者": "王世贞",
            "内容": "今年寒食寒未花，骤雨骄风使我嗟。东村柳条乍努眼，西渚芦笋仅抽芽。\n已闻回首失亲故，况乃转盼摧繁华。伯舆为情终不浅，时复扶携过酒家。"
        },
        {
            "标题": "四十咏 其十二 韩襄毅雍",
            "作者": "王世贞",
            "内容": "襄毅秀弱冠，扬策振天路。中踬乃益习，晚柄谐所遇。\n威伸七纵略，功成五月渡。壮心寄隐迹，坐惜齿龄暮。"
        },
        {
            "标题": "寄张肖甫",
            "作者": "王世贞",
            "内容": "离亭太白泻流霞，马首横刀意气誇。一自相如归使后，至今春雪满三巴。"
        },
        {
            "标题": "寄陈子兼提学",
            "作者": "王世贞",
            "内容": "寒食江风黄鸟斜，故人蓬鬓各天涯。巴中父老相如谕，峡里星河博望槎。\n剑阁梦悬千里月，锦城人醉四时花。独怜方朔长安米，西望经年尺素赊。"
        },
        {
            "标题": "行路难三首 其三",
            "作者": "王世贞",
            "内容": "陆不必车昆崙，水不必航扶桑。恩爱苟一亏，咫尺天茫茫，三飧诣莽苍。\n其腹犹果然，安能飧风吸露穷岁年。纵有王子晋，安得日日好容颜。\n出门各自顾，他人肯容恤。千言成桃李，一言变荆棘。\n白刃如雪金如丘，侠客报恩行报雠。不在里巷间，多在长安之道周。\n行路难，君自愁。"
        },
        {
            "标题": "过潍县故孔北海祠作",
            "作者": "王世贞",
            "内容": "威凤虽在罗，耻与凡枭近。神龙刬其角，目固无鲛蜃。\n火垂赤帝灭，风犹素王振。角总吐英谈，冠弱流乂问。\n平原援中绝，北海诚空奋。艰难傍馀爝，廓落甘异摈。\n交祢岂慕狂，拒郤焉为吝。巢倾卵俱覆，梁逝室亦震。\n反谐鄢陵祝，不睹山阳恨。余本骨体人，千秋凛遗荩。\n高咏长寝篇，分香随澌尽。"
        },
        {
            "标题": "走笔呈王使君 其一",
            "作者": "王世贞",
            "内容": "开府楼船十万师，旌旗摇曳海天移。风清月堕莲香夜，唯有渔舟一叶知。"
        },
        {
            "标题": "送赵员外行边歌",
            "作者": "王世贞",
            "内容": "烽火夜照甘泉赤，万马南来踏秋色。汉家推毂三将军，幕府羽书尚充斥。\n塞内屯营称戊巳，兵前击柝连朝夕。射鸟小儿拜期门，牧羊贾人助田宅。\n纷纷争睹献前筹，寂寂谁同天子忧。朝贵俱投骠骑里，书生多著鹔鹴裘。\n学得量沙任转饷，能言画地便封侯。赵君自是关西侠，平生报恩身似叶。\n倚马逡巡草檄文，论兵慷慨弹长铗。已令野史传循良，复要云台策勋业。\n须臾持节按榆关，金城形势奏书还。受降横夺单于胆，长乐全回圣主颜。\n不学蒙恬绝地脉，誓同飞将定天山。铙歌倘俯长城窟，哀吹缘霜夜中发。\n东都甲第金满闉，京观何人辨枯骨。"
        },
        {
            "标题": "行淮扬境汎甓社即事有作",
            "作者": "王世贞",
            "内容": "湖波二百里，元气何茫茫。天随一线尽，日起万鬣张。\n无论南北风，但见来往樯。炯若青铜镜，掩映美人妆。\n惊鸥散明玉，唼藕夺冰霜。纤鳞一入手，大嚼无馀觞。\n冥见渔火微，静闻稻禾香。榜人前后歌，语语子夜长。\n人生剧可乐，何如近故乡。"
        },
        {
            "标题": "行路难三首 其一",
            "作者": "王世贞",
            "内容": "寒不入阿房中，春不出轮台东。轮台岂无春，层冰"
        },
        {
            "标题": "走笔呈王使君 其二",
            "作者": "王世贞",
            "内容": "饱饭松风任意眠，晚凉移枕听新蝉。江州卤簿时时过，懒向人间乞酒钱。"
        },
        {
            "标题": "行路难三首 其二",
            "作者": "王世贞",
            "内容": "虎肉同类，更向驺虞骄。鸿飞大冥鹡鸰招，神龟刺促化阳鱎。\n销冶干将成铅刀，黄金山重义秋毫。坦坦天衢趋侠邪，前车轴折后争誇，不臣县官臣私家。\n珠琲络钩于阗珂，意气悦怿若春花。月请十百恒苦饥，名刺漫灭竟安之。\n后衣露胫冠达剃，蒯缑一弹幡哉归。行路难，君自悲。"
        },
        {
            "标题": "于阗采花歌",
            "作者": "王世贞",
            "内容": "于阗采花女，采花置瓶中。三日花憔悴，红颜翻更红。\n明年花纵破，的应不胜我。明年更明年，渐不胜花妍。\n西头黄金轮，东头白银毂。人生颜色得坚牢，何必勃律河中三尺玉。"
        },
        {
            "标题": "北僧行脚而携诸名士卷乞诗因赠之",
            "作者": "王世贞",
            "内容": "参方一钵信心行，祗为诗编锡不轻。时至世尊须乞食，古来菩萨也求名。\n新怜江左多贫里，旧诧燕中有化城。千品莲花随事诵，劝师须是断无明。"
        },
        {
            "标题": "寿户侯蒋子宜时以才分阃",
            "作者": "王世贞",
            "内容": "不为东陵恋故封，自将符绂授元龙。堂前鹊起初成印，席右鸠来欲上筇。\n舞对雪儿矜矍铄，饵成云母转从容。清商一部依身老，好施吴山七十峰。"
        },
        {
            "标题": "赠池州赵司理时君以棘事入都过访",
            "作者": "王世贞",
            "内容": "入门相见便呼奇，大觉风标胜昔时。才读永州司马记，又吟杨部法曹诗。\n龙门目我能无愧，牛耳期君定不疑。忽忆弇中何所似，三春杨柳最青枝。"
        },
        {
            "标题": "走笔题雪泉图赠彼上人者不知能酬对否",
            "作者": "王世贞",
            "内容": "仲冬十一月，三峨岭头百丈雪。春风二月天，三峨峡中百道泉。\n山僧住山不论岁，手爇松枝令江沸。未解泉能雪如白，且夸雪与泉同味。\n是雪为泉人尽知，煮泉煮雪从汝为。第探此雪真面目，记取高秋未结时。"
        },
        {
            "标题": "徐少参邀饮蒿里偕李张二宪使作",
            "作者": "王世贞",
            "内容": "残日轻雷挟乱冈，使君高宴许谁狂。振衣名字新东岳，回首旌旗满少阳。\n有客琴弹司马墓，何人乐忆鹴鸠乡。莫因杯酒论千古，玉检寒云并北邙。"
        },
        {
            "标题": "为胡元瑞题绿萝馆二十咏 其一 石屏",
            "作者": "王世贞",
            "内容": "一夜点苍山，入君读书舍。芊眠白云色，而亲在其下。"
        },
        {
            "标题": "均美兄之分宜丞取道归里 其二",
            "作者": "王世贞",
            "内容": "今日悟归计，秋风空羡人。尔同彭泽宰，况展柴桑轮。\n鸟雀稻禾熟，云霞橘柚新。倘怜缨组弟，非为罢官贫。"
        },
        {
            "标题": "送丁先生试回再赴太湖县学广文",
            "作者": "王世贞",
            "内容": "此日公车对，谁怜博士才。三鳣伯起席，一鹤令威来。\n白水为供帐，青山是讲台。太湖名偶尔，莫逐钓船回。"
        },
        {
            "标题": "南和道中",
            "作者": "王世贞",
            "内容": "流水湾环去马迟，淡黄斜日印沙陂。枫人虽老稻孙少，不到江南应不知。"
        },
        {
            "标题": "用赠谈思重参军韵再赠谢少连茂才",
            "作者": "王世贞",
            "内容": "为厌青藜夜校雠，幡然聊作石城游。时裁小令调卢女，仍草长编傍邺侯。\n六季遗踪斑管在，三山秀色锦囊收。劳君问我眉端事，除却归来不解愁。"
        },
        {
            "标题": "冯子潜将有庐山武夷之游索一绝句为赠",
            "作者": "王世贞",
            "内容": "匡庐五老五白龙，武夷九曲九芙蓉。高秋赠尔青鞋去，踏破寒云千万重。"
        },
        {
            "标题": "余德甫见贻箨冠侑以一绝句倚韵和答",
            "作者": "王世贞",
            "内容": "竹萌含露供朝餐，余箨犹堪刘氏冠。不道道人心死尽，雨来犹作化龙看。"
        },
        {
            "标题": "谈思重为吴翁晋画枯木白头翁因题一绝",
            "作者": "王世贞",
            "内容": "可怜白头翁，振羽一枯木。莫诉春风饥，早晚樱桃熟。"
        },
        {
            "标题": "和孙中丞登马鞍山韵 其二",
            "作者": "王世贞",
            "内容": "独立缥缈之飞楼，词组能令紫气浮。却是岳阳题壁后，至今天下诵先忧。"
        },
        {
            "标题": "和孙中丞登马鞍山韵 其一",
            "作者": "王世贞",
            "内容": "千山如笏拱朱楼，平楚将云势欲浮。见说兴公新赋就，坐令王粲亦销忧。"
        },
        {
            "标题": "履善先生以二诗书扇见投报之",
            "作者": "王世贞",
            "内容": "纨扇诗题字字新，秋风一展一含颦。少陵难字将轻过，扬子方言未易论。\n觅句祗应天外得，知音谁解曲中真。芙蕖纵有天然色，欲报宁无按剑人。"
        },
        {
            "标题": "太和即事四首 其二",
            "作者": "王世贞",
            "内容": "天门挥手是，宛转尚干盘。但语中原小，那论行路难。\n夜分先得日，春去独留寒。不尽登临意，翛然思羽翰。"
        },
        {
            "标题": "履善比部归自岭右赋此问之",
            "作者": "王世贞",
            "内容": "闻君八月下牂牁，铜柱天荒使者过。桂岭风来秋色早，盘江水合瘴烟多。\n夷童夹道誇椰酒，蛮女穿花出棹歌。向识子云奇字擅，近来词赋更如何。"
        },
        {
            "标题": "寄袁履善",
            "作者": "王世贞",
            "内容": "使君有冰神，燕市醉相亲。奇字扬雄敌，新诗鲍照伦。\n衔杯即河朔，对局类秦人。一去璚枝晚，相期瑶草春。\n兴从思鲙逸，年与士龙均。北阙江湖梦，南冠市井臣。\n才浮庄叟瓠，官积汉家薪。吾意或无愧，天涯能重陈。"
        },
        {
            "标题": "太和即事四首 其四",
            "作者": "王世贞",
            "内容": "童冠六七辈，银管杂瑶笙。一奏钧天乐，声声薄太清。\n风来时断续，云过复分明。似我仙才浅，犹然病骨轻。"
        },
        {
            "标题": "袁黄州履善过访",
            "作者": "王世贞",
            "内容": "社酒寒灯黯自亲，十年天地各风尘。羞将白雪供归计，忍向青山问逐臣。\n半刺不妨衔里旧，二毛俱讶梦中新。柴门茧犊堪驱使，莫为明时叹隐沦。"
        },
        {
            "标题": "太和即事四首 其一",
            "作者": "王世贞",
            "内容": "名出登封晚，功存象帝先。路疑鞭石就，室似凿空悬。\n有壑难窥地，无峰不刺天。所游疑梦境，回首即茫然。"
        },
        {
            "标题": "太和即事四首 其三",
            "作者": "王世贞",
            "内容": "脉借昆崙远，声欺太华卑。上分天一半，横跨地三垂。\n不尽松杉寿，毋妨鹳雀危。祇怜来往客，未解治贪痴。"
        },
        {
            "标题": "晋阳贡院试士作呈侍御饶公三首 其三",
            "作者": "王世贞",
            "内容": "棘堂清峻逼云霞，万户蜂归静不哗。昼永角声催具草，夜阑灯灺诧生花。\n河东岂必无三凤，绵上宁容有一蛇。闻道楚贤今识玉，连城须向国工誇。"
        },
        {
            "标题": "晋阳贡院试士作呈侍御饶公三首 其二",
            "作者": "王世贞",
            "内容": "戟门秋敞集名流，决筴争先第一筹。地有飞黄空冀北，天将东壁应并州。\n千门绮月机初就，百篚丸霜茧暗抽。十五乡书俱造士，可无车马锡诸侯。"
        },
        {
            "标题": "为顾生题其父太保公临赵承旨双松图",
            "作者": "王世贞",
            "内容": "岁晏郁秀色，双虬挂晴空。下有李元礼，谡谡松间风。\n谁将一帧素，写此千尺雄。承旨昔胜流，太保时宗工。\n岂必论形似，心赏泠然同。乔木存故家，甘棠比遗踪。\n新篇并嵯峨，流沈各青葱。置子高堂上，白云或从中。"
        },
        {
            "标题": "寄王丈道立登魁选",
            "作者": "王世贞",
            "内容": "十载扬雄赋，诸生伏氏书。下帷多讲授，摇笔自吹嘘。\n价夺连城外，锋全百战馀。还将短瞿问，狗监尔何如。"
        },
        {
            "标题": "晋阳贡院试士作呈侍御饶公三首 其一",
            "作者": "王世贞",
            "内容": "万古人文禹甸开，千山楩杞建章材。腾空雨挟龙门上，蹑景风从马邑来。\n彩笔祇应推晋问，黄金端不让燕台。共称公子贤多客，卓荦谁当五士才。"
        },
        {
            "标题": "放歌赠子相考功出参闽省",
            "作者": "王世贞",
            "内容": "自从上帝与富媪不相得，展鳌一足摧一极。黄河漰■向西北，赤水妖株扫奎壁，天下文章夺颜色。\n君不见历下生尔时，脱屣辞承明。道傍黄绶不肯跪，刺史刺促惭颜赪。\n吴郎楚狂人，凤歌往往嘲公卿。朝来襆被门下省，交游顷刻藏其名。\n丈夫得失为龙蛇，精灵变化空咨嗟。君不见王世贞，其人口吻俱烟霞。\n令裤铁裲裆守东海，探丸杀吏纷如麻，绿沈枪头雪生花。\n腰间有骨不自保，屈曲脂韦竟谁道。欲诣扶桑数红日，可向中原照颠倒。\n数子岂不甘沉沦，长安城中一宗臣。酒酣击筑气益振，高歌四座空无人。\n恍如玉山映秋旻，句成不知有鬼神。翩然黄鹄离天津，要驱娲石绣七闽。\n霓为车，风为马，张石帆，槌河鼓。叱来武夷君，余与汝细数。\n崇峰三十六，一一峰尖凤凰舞。只今西太华、东岱宗，两山壁立峙太古。\n不知南天竟何力，谁撑柱。乃今知有武夷之颠高巉岩，使君为益千仞岩，不忧岳神上相谗。\n世贞昔东迁，宗也遗之宝剑篇。试弹蒯缑歌，歌曲未竟风冷然。\n玄商起眦眦尽裂，回光滔荡难识察。遂令人间三尺铁，夜夜星辰莽回列。\n我欲还君剑、报君诗。恐君试过延津道，化作双龙乘雨飞。"
        },
        {
            "标题": "过清源李宪使宴作",
            "作者": "王世贞",
            "内容": "河山初执手，天地一掀髯。月拥齐藩节，霜回汉使幨。\n宦途乡语细，军令酒杯严。白苧调歌管，青衣度舞帘。\n香抄云子饭，洁称水晶盐。笳鼓行营急，兰膏北海淹。\n金吾应不怕，为许夜厌厌。"
        },
        {
            "标题": "李宪使示蜀中诸诗率尔酬答",
            "作者": "王世贞",
            "内容": "芙蓉万仞插天寒，乐府新传蜀道难。把向风流贺宾客，不知还拟谪仙看。"
        },
        {
            "标题": "题潘中丞留馀堂",
            "作者": "王世贞",
            "内容": "中丞卜筑霅川阴，萝薜春深好易寻。长将不尽还天地，别有无穷待古今。\n门可容车宽自得，庭堪旋马意何深。江湖总是相忘处，知尔元无竭泽心。"
        },
        {
            "标题": "长歌赠别朱大夫",
            "作者": "王世贞",
            "内容": "朱大夫，颜亦朱，碧瞳宣发微髭须。皎然玉立金陵衢，少年意气龙可屠。\n局蹐且当辕下驹，三为岩邑吏道舒。小转亦握专城符，台抨误及当下除。\n立散五马归乡闾，新诗一卷酒一壶。杖头百钱从有无，蜡屐踏遍春蘼芜。\n醉眼且拊双明珠，大者光烛牛女墟。秦庭好易十五都，今汝不乐何为乎。\n朱大夫，我能写汝抑塞垒块之豪粗，汝当振我阘飙委顿之衰途。\n摄山酒尽未易沽，挥手便别毋踟蹰。朱大夫，此后莫唤王尚书，老夫新衔长五湖。\n明年短棹游东吴，弇州糟丘不汝孤。"
        },
        {
            "标题": "夜过前中丞翟廷献饮醉作",
            "作者": "王世贞",
            "内容": "翟公之门雀可罗，五马焉用长经过。丈夫意气偶相许，不惜葡萄千石多。\n君家食单况无敌，蒸饼能为十字坼。凫臇金缕压鹅黄，蟹擘霜螯胜熊白。\n洛城可数饮乳豚，安定虚传噎鸠麦。问君行年七十强，红颜绿鬓双瞳方。\n手谈意彄尽奇品，高歌激尘飞绕梁。一杯一曲殊未已，残月千门夜如水。\n欲别无劳问姓名，其人高阳酒徒耳。"
        },
        {
            "标题": "二友篇 其一 王宗伯锡爵",
            "作者": "王世贞",
            "内容": "太原吾闬彦，弱小负灵植。三馆抗清标，八座回正色。\n步武鼎铉间，弃之如遗迹。荣名冠寰宇，紟绅所趋翼。\n望望若将浼，空空类无识。五十孺子慕，扳哀变原柏。\n伊余麻中蒲，谬充他山石。晚途乍折节，感此三不惑。\n芰荷良可依，薇蕨足充食。荆玉竟夕辉，恐为世工得。"
        },
        {
            "标题": "闻王明辅将游赵 其一",
            "作者": "王世贞",
            "内容": "卧病闻君邺下行，披衣推枕不胜情。漳河只作西来水，慷慨何人变羽声。"
        },
        {
            "标题": "追补姚元白市隐园十八咏 其十一 洗砚矶",
            "作者": "王世贞",
            "内容": "右军洗砚池，池水犹未黑。借问何以然，为有鱼吞墨。"
        },
        {
            "标题": "题阙 其三十三",
            "作者": "王世贞",
            "内容": "和熹昔临朝，文彩冠东都。立幼擅天权，不救昆弟诛。\n宣仁善革故，圣泽沛皇图。荣名伸敌国，不免子孙诬。\n追惟正统初，茕然五尺孤。太后坐深宫，格心但诗书。\n九有颂慈孝，千载仰深谟。"
        },
        {
            "标题": "杨少宰伯谦扶侍太夫人归里得二首 其一",
            "作者": "王世贞",
            "内容": "百年将母世谁如，出入三朝昼绣馀。帝许山涛无启事，天容潘岳有亲舆。\n堂开晚色萱长好，篱隐寒香菊未疏。不是面承宸语切，还期那肯顾尚书。"
        },
        {
            "标题": "杨少宰伯谦扶侍太夫人归里得二首 其二",
            "作者": "王世贞",
            "内容": "青山一片帝城南，离思无多酒任酣。座里台垣元待八，刀头明镜祇容三。\n停云客羡归云懒，捧日心从爱日耽。临别故人毋惜道，不知中散有何堪。"
        },
        {
            "标题": "古乐府杂题二十绝 其十二 薛夜来",
            "作者": "王世贞",
            "内容": "空劳国色更针神，雨露恩移别院新。记取蒲生塘上曲，九泉差胜姓甄人。"
        },
        {
            "标题": "看王子父雅宜先生舅六如居士像",
            "作者": "王世贞",
            "内容": "风度吾前辈，冰清汝外家。虎头痴更绝，龙爪劲谁加。\n一代珠双襺，千秋剑并华。椒浆欲有酹，异世起长嗟。"
        },
        {
            "标题": "送客吕生谒赵生因问谢山人 其一",
            "作者": "王世贞",
            "内容": "丛台歌舞四时春，君去平原客更新。双璧连城都不换，却教将赠立谈人。"
        },
        {
            "标题": "送客吕生谒赵生因问谢山人 其二",
            "作者": "王世贞",
            "内容": "平明策马渡漳河，回首东秦紫气多。若见谢榛应借问，不知华发傍谁过。"
        },
        {
            "标题": "骤寒",
            "作者": "王世贞",
            "内容": "久自安絺绤，俄惊挟纩催。暴雷收未稳，骄霰突如来。\n喜怒高天迸，焦枯下土摧。稍闻誇燮理，吾道但堪哀。"
        },
        {
            "标题": "袁黄岩寄雁荡图及新诗见示颇怀壮游之感",
            "作者": "王世贞",
            "内容": "高枕柴门掩绿苔，素书惊为故人开。如分雁荡群青过，忽挟龙湫万玉来。\n康乐恨长乖试屐，河阳诗好任登台。君家夏甫终难慕，双足何曾限八垓。"
        },
        {
            "标题": "河满子 春郊独行",
            "作者": "王世贞",
            "内容": "卵色遥垂别浦，鱼鳞浅甃平沙。小拂东风无甚力，悠扬自在杨花。\n轻暖轻寒天气，半村半郭人家。"
        },
        {
            "标题": "晦日园行初见红梅一树作",
            "作者": "王世贞",
            "内容": "孟春行已尽，入眼但红梅。破雪寒相假，含风晓暗催。\n萧条初辨色，烂漫不禁才。且莫论迟暮，陶然酒一杯。"
        },
        {
            "标题": "赋得柳条恒扑岸花气尽薰舟送沈子",
            "作者": "王世贞",
            "内容": "春风浑似剪，花柳一时齐。不独藏鸦稳，兼令去鹢迷。\n三眠初作絮，百和欲成泥。旖旎粘轻浪，颠狂扑大堤。\n青丝愁绾折，红袖惜分携。灞岸云初起，薇垣日未西。\n一枝从主赐，全树借卿栖。儤直星为柳，含香舌是鸡。\n河阳妆面好，京兆黛眉低。莫以为郎薄，时时恋故溪。"
        },
        {
            "标题": "贺新郎 谢袁履善惠酒",
            "作者": "王世贞",
            "内容": "春意归风雨。到如今、缓红舒翠，一番重起。况更索居无一事，镇日琴书而已。\n待醉也、如何得醉。多谢白衣能远致，把葛巾、忙却科头倚。\n胸磊块，故应洗。"
        },
        {
            "标题": "贺新郎 谢汝钦侄惠酒",
            "作者": "王世贞",
            "内容": "酒债寻常有。闭閒门、落花芳昼，独吟搔首。可怪袁君相赠后，镇日唯寻绿友。\n到骄惹、传杯之手。从事督邮何足较，但醉乡、别业吾能受。\n君不见，洗愁帚。"
        },
        {
            "标题": "故将李弃官学道垂九十矣而参方不休赋此赠之",
            "作者": "王世贞",
            "内容": "垂杨左肘莫生悲，老树新荑也未迟。塞外只知摧万骑，身中可晓杀三尸。\n五千文是君家祖，八百名元李氏儿。会得黄庭一句意，不须天际觅钟期。"
        },
        {
            "标题": "题凌氏盟鸥馆",
            "作者": "王世贞",
            "内容": "自昔衣冠会，都非江海情。君今读书处，披槛湖波平。\n鸥鸟时时下，条风个个轻。一群飞的历，数点立分明。\n忽破春山翠，平添烟水清。孤栖如有约，一饱便无营。\n愧杀鹓行地，愁听凤沼名。忘机但来往，何必更寻盟。"
        },
        {
            "标题": "横江词四首 其二",
            "作者": "王世贞",
            "内容": "江上檀郎来往频，婆娑妙舞赛江神。来时风水随船尾，欲往惊涛好涉旬。"
        },
        {
            "标题": "横江词四首 其三",
            "作者": "王世贞",
            "内容": "锦缆罗帆翡翠舠，长年催趁午时潮。江头杨柳深相恨，折损春风几万条。"
        },
        {
            "标题": "送林光宇文学同高吴二茂才还闽四绝句 其二",
            "作者": "王世贞",
            "内容": "吴江霜冷落枫丹，闽峤繁花正耐看。识字儿曹师友意，春风桃李不成寒。"
        },
        {
            "标题": "横江词四首 其四",
            "作者": "王世贞",
            "内容": "青江一线日边开，万古东流去不回。闻道海波穿地底，可能还向碛西来。"
        },
        {
            "标题": "送林光宇文学同高吴二茂才还闽四绝句 其一",
            "作者": "王世贞",
            "内容": "韩子文章日月光，当时闽海一欧阳。不论观察如常衮，分得三珠夜已光。"
        },
        {
            "标题": "将游漆塘山汎五里湖作",
            "作者": "王世贞",
            "内容": "放舟信所适，爱此湖中春。春风剪澄眸，流光如盼人。\n轻讴起閒羽，柔橹潜修鳞。白云何方来，英英间青蘋。\n四壁千芙蓉，回波散嶙峋。寓目了无涉，适已中自亲。\n顾彼微阴移，慨然眷芳晨。"
        },
        {
            "标题": "横江词四首 其一",
            "作者": "王世贞",
            "内容": "越女红妆隐画桡，惊波无际雪山摇。贪趋破镜西陵约，不怕风江八月潮。"
        },
        {
            "标题": "咏物体六十六首 其二 红梅花",
            "作者": "王世贞",
            "内容": "琼姿元自傲冰霜，不作东风桃李肠。舞罢转怜如意点，歌残别拟寿阳妆。\n瑶池月上仙人醉，洛浦霞生帝子狂。为问胭脂山下雪，可翻新谱到西羌。"
        },
        {
            "标题": "柳公权行书禊诗后序卷",
            "作者": "王世贞",
            "内容": "永和一叙笔神绝，遗刻居然走千古。兴公文是掷地声，安石诗为碎金语。\n群贤尔时气争王，那应零落同尘土。绢素风神出豪鸷，柳家新样畴能睹。\n锋距宁登由也堂，委蛇耻效邯郸步。呜呼开元以还骨格变，诚悬亦是书中虎。\n不辞倾橐为买将，欲傍墨池追定武。君不见鲁男子矻矻可畏哉，自云善学君之祖。"
        },
        {
            "标题": "游徐四公子宅东园山池",
            "作者": "王世贞",
            "内容": "侯家楼馆胜神仙，况尔烟峦四接连。平临绝壑疑无地，忽蹑危梯别有天。\n虬洞转深能暝昼，鱼波竞皱欲赪渊。支颐政尔耽幽赏，无柰笙歌引画筵。"
        },
        {
            "标题": "冬日憩舟嘉树林小饮",
            "作者": "王世贞",
            "内容": "仲冬好风日，故山嘉树林。信履触幽赏，改席就清阴。\n青葱冒霜草，啁唽先候禽。人生贵所适，毋为悬别心。"
        },
        {
            "标题": "少司徒胡公蒙恩予告诗以寄情",
            "作者": "王世贞",
            "内容": "无辨存臣节，扳留见帝仁。从它贝锦客，不是茧丝臣。\n北极丹心苦，函关紫气真。泪枯缘国士，心死作山人。\n欲识加餐意，他年致主身。"
        },
        {
            "标题": "寿安母王太孺人六十",
            "作者": "王世贞",
            "内容": "夫人相国孙，婉嫕闲内则。及乎佐安秉，素封日从辟。\n七诫以次修，千指欣受职。从夫既已荣，诲子乃终吉。\n翩翩宫彩衣，昔从断机织。瑳瑳大官供，复自丸胆得。\n何以万年觞，膝前双白璧。"
        },
        {
            "标题": "题虎丘剑池",
            "作者": "王世贞",
            "内容": "吴王爱女瘗山丘，宝剑三千白虎游。当时未解平亲怨，又见胥江洗属镂。"
        },
        {
            "标题": "题钱叔宝临大姚村图",
            "作者": "王世贞",
            "内容": "王孙自是真龙种，画笔居然掩虎儿。何必大姚村下问，米家山色见应知。"
        },
        {
            "标题": "赠虎跑泉庵良缙上人",
            "作者": "王世贞",
            "内容": "虎跑閒居二十年，可曾双虎到兹泉。山神纵有皈依念，其那山僧入四禅。"
        },
        {
            "标题": "题狮子搏虎图",
            "作者": "王世贞",
            "内容": "山君夜啸山月迷，当其所遇无衡蹄。何来斗尾青狻猊，万木草偃天为低，两雄相值其一雌。\n须臾力尽气亦夺，欲窜不窜足如绁。哀嘑踣地地欲裂，金精沦光夜深发，身作狻猊掌中血。\n君不见赤豹慄，玄熊靡，狐兔走为麋鹿喜。尔曹肉余行及尔，风尘草昧人自奇。\n男儿堕地须知几，又不见李密未遇秦王时。"
        },
        {
            "标题": "山行至虎跑泉菴次苏长公石刻韵",
            "作者": "王世贞",
            "内容": "百草沾风蚕月香，双鸠唤雨麦秋凉。过桥已觉世情少，到寺始知僧日长。拂藓石留行脚偈，挂瓢泉是洗心方。良公更有茶瓜在，禅悦能容取次尝。"
        },
        {
            "标题": "过华师学士作",
            "作者": "王世贞",
            "内容": "此日仍叨杖屦从，向来名姓忆登龙。书成綵笔誇玄草，家近青山比素封。\n海内声名时睥睨，故人文酒日从容。绝怜身似彭宣戆，许醉华堂第几重。"
        },
        {
            "标题": "早春同于鳞公实访谢茂秦华严庵 其二",
            "作者": "王世贞",
            "内容": "白社迟安石，青林叩远公。乾坤吾辈在，身世几时同。\n草树寒辉后，松杉暝色中。重来应烂漫，一笑虎溪风。"
        },
        {
            "标题": "兵后问讯华师学士山居",
            "作者": "王世贞",
            "内容": "十年供奉避晨鸡，西掖苔缘学士题。青径总输桃李在，碧山还妒凤凰栖。\n书成日月私巾屦，业尽乾坤厌鼓鼙。闻道农耕诸稍复，可无兰蕙长春畦。"
        },
        {
            "标题": "正月六日雨阻江上因记昨岁同于鳞诸君访茂秦于华严庵分韵赋诗一时之盛怅焉有怀爰赋十韵",
            "作者": "王世贞",
            "内容": "昨岁还兹日，相携出建章。去乘支遁马，来借远公房。\n所遇皆同志，焉知在异乡。天花沾草木，佛日转冰霜。\n诗辨三乘体，经翻四大藏。降心皈鹿女，说法礼狮王。\n有会因能就，言离业转长。弥天今落落，大地各茫茫。\n雨雪逢南土，风烟阻上方。未须论幻迹，吾道本何常。"
        },
        {
            "标题": "华山畿",
            "作者": "王世贞",
            "内容": "华山畿，天地为情转，生人作鬼妻。上有石莲花，是侬洗头池。"
        },
        {
            "标题": "早春同于鳞公实访谢茂秦华严庵 其一",
            "作者": "王世贞",
            "内容": "吾与二三子，行游览物华。暖仍幽径雪，寒未给园花。\n客熟能为黍，僧贫只施茶。更愁归兴促，骑马问人家。"
        },
        {
            "标题": "酒间赠何翰林良俊",
            "作者": "王世贞",
            "内容": "昨遇何翰林，宛如李供奉。离披宫锦袍，错落琉璃瓮。\n自言长干娇小娃，纤弯玉窄乾红靴。袖携此物行客酒，欲客齿颊生莲花。\n却谓龌龊子，但饮莫相诧。令我身后名，令我作仆射。\n不如且共此一杯，人生有情良快哉。诸君倘过长干里，双蛾扫尽黄金堆。"
        },
        {
            "标题": "孙兆孺华阳巾歌",
            "作者": "王世贞",
            "内容": "通明玉京堕来身，秀眉长额飘须鬒。皎如野鹤翘鸡群，有冠却挂神虎门。\n归来自制华阳巾，皂角出没中茅云。手抄隐诀名登真，松风不厌旦夕闻。\n后千馀年有孙君，自言曾受十赉文。巾陶所巾鹿皮裙，访我海上霏烟昏。\n父老巷视儿童奔，俱言神仙来试人。愿孺宝此贻诸昆，后有优孟能称孙。"
        },
        {
            "标题": "步魏公西园小酌时公已捐馆矣",
            "作者": "王世贞",
            "内容": "魏国层台插绛霄，西园飞盖引和飙。披崖竞缀黄金粟，傍水争抽白玉条。\n春至管弦先鸟咔，秋归红粉后花凋。唯余一掬羊昙泪，并入风光赋大招。"
        },
        {
            "标题": "莫参政子良张山人携饮天宁寺作 其二",
            "作者": "王世贞",
            "内容": "久客钱依杖，奇探句入囊。未禁陶令酒，聊借远公房。\n辱为藏钩忍，机堪坐隐忘。禅心醉颇见，倘恕野夫狂。"
        },
        {
            "标题": "九友斋十歌 其四",
            "作者": "王世贞",
            "内容": "玉匣昭陵閟真迹，梦寐中山一片石。颇从庶息见隆准，三米兰亭亦其匹。\n太清楼头六卷馀，恍若清庙朝霞舒。潘家古绛复入手，色丝幼妇谁当如。\n钟梁禅进美于玉，虞欧李颜看不足。饶输六一画舫斋，更让二千金石录。\n山长路远难相依，即汝思之胡不归，莫言林下日会迟。\n君不见幼安死贵信本痴，一眠三日仅一碑。"
        },
        {
            "标题": "莫参政子良张山人携饮天宁寺作 其一",
            "作者": "王世贞",
            "内容": "东风依步屧，爱此禅房幽。一雨忽秋色，诸天来瞑愁。\n乌随托钵下，僧逐鸣钟收。尚有三车喻，能同信宿留。"
        },
        {
            "标题": "怀柔道中",
            "作者": "王世贞",
            "内容": "马足吾何限，山行稍自宽。人家梅雨色，衣袖麦秋寒。过瀑添新径，归云改故峦。断肠沙雁起，一一向长安。"
        },
        {
            "标题": "按部东海因怀鲁连逃迹慨然有述",
            "作者": "王世贞",
            "内容": "溟色饶奇变，云岛相荡擗。中有真人居，将无鲁连宅。\n先生犹龙哉，夭矫物莫测。灸輠辩与生，转丸机从匿。\n抗辞折新垣，秦众外辟易。飞书射聊城，燕将内捐嗌。\n引危励安平，一鼓坚城坼。提衡万师力，弁髦千金锡。\n散发东海隅，肆志随所适。他日圮上编，毋乃而黄石。\n我欲竟其终，青天杳无迹。"
        },
        {
            "标题": "于鳞贻诗见怀云上计非远率尔志喜",
            "作者": "王世贞",
            "内容": "美人赠我珊瑚钩，十五方城赵璧愁。睥睨雄风生鹿野，纵横艺苑割鸿沟。\n白虹寒贯中原日，赤帜高悬大卤秋。岂谓吾曹能气象，稍闻车马发邢州。"
        },
        {
            "标题": "送子与方伯赴江右任兼怀德甫用晦二君",
            "作者": "王世贞",
            "内容": "双旌宛宛向洪州，斗色虽遥渐可求。定有征君堪下榻，那无帝子共登楼。\n西山南浦来尊外，紫电清霜满案头。屈指三朝词酒客，几人方岳领诸侯。"
        },
        {
            "标题": "过维扬有怀子相",
            "作者": "王世贞",
            "内容": "淮南万木落，蒹葭鸿雁秋。回瞻大江水，极眺黄河流。\n念此区中士，天翰阻同游。岩岩丽神京，英俊满宾帱。\n岂乏携手好，抗志乃绸缪。浮沉众自睹，安测衷所由。\n奈何各分离，徽音邈以脩。子如宵行烛，分辉均道周。\n予如汀际鸳，哀鸣望其俦。"
        },
        {
            "标题": "送李德宣之萧山司训二绝 其一",
            "作者": "王世贞",
            "内容": "萧山竹箭美于玉，湘湖莼菜绿胜丝。任是广文官舍冷，未应翻作季鹰思。"
        },
        {
            "标题": "张牧迁淮相国与诸君会饯山园感赠四绝 其二",
            "作者": "王世贞",
            "内容": "愁遣玲珑唱别辞，欲攀杨柳尚无枝。习家池馆从如旧，第少山公白接䍦。"
        },
        {
            "标题": "薛子熙会予淮口有赠 其二",
            "作者": "王世贞",
            "内容": "自是君才拟戴逵，手搜鸡子刻新碑。江南螭首应无限，若个堪题幼妇辞。"
        },
        {
            "标题": "渔阳道中有怀子相考功却寄",
            "作者": "王世贞",
            "内容": "回首招提拥传初，北风吹尽故人裾。燕京裘马安危外，蓟苑关河战伐馀。\n闻道酒狂缘病减，也应诗态畏名除。抽簪渐入山公计，中散翻惭有绝书。"
        },
        {
            "标题": "张牧迁淮相国与诸君会饯山园感赠四绝 其一",
            "作者": "王世贞",
            "内容": "袖中谏草带霜华，迁客风流莫浪嗟。何必汉廷饶绛灌，古来才子傅长沙。"
        },
        {
            "标题": "薛子熙会予淮口有赠 其一",
            "作者": "王世贞",
            "内容": "清江欲尽见清淮，听说南人便道佳。何处峭风吹会面，顿教明月挂离怀。"
        },
        {
            "标题": "怀子相",
            "作者": "王世贞",
            "内容": "淮海风烟阻钓缗，关河冰雪滞征轮。高斋病起探新历，屈指春来有故人。\n海内望尘元未少，道傍听曲竟谁真。十年何地同心语，莫遣浮沈负此身。"
        },
        {
            "标题": "泊高邮怀子相",
            "作者": "王世贞",
            "内容": "广陵东去是邗沟，斜日蒹葭黯未收。采就椒浆无处滴，不须闻笛也堪愁。"
        },
        {
            "标题": "少宰学士陶公虞臣挽章",
            "作者": "王世贞",
            "内容": "五月輀旌发上都，群公雪涕万人呼。仍开地下修文馆，不拜宫中续命符。\n吏部斗山初罢仰，君王雨露肯回枯。从知续史心犹在，握手龙门事未孤。"
        },
        {
            "标题": "送李德宣之萧山司训二绝 其二",
            "作者": "王世贞",
            "内容": "八月晴江响怒雷，西陵渡口趁潮开。船头赤鲤如人立，知是龙湫带雨来。"
        },
        {
            "标题": "欢闻变歌 其一",
            "作者": "王世贞",
            "内容": "不知欢心变，约侬月出时。欢自知月晚，要接侬家鸡。"
        },
        {
            "标题": "欢闻变歌 其三",
            "作者": "王世贞",
            "内容": "小妹笑大姊，结欢莫作侬。东垞鸳鸯桥，不见双飞虹。"
        },
        {
            "标题": "欢闻变歌 其二",
            "作者": "王世贞",
            "内容": "耶婆不肯睡，呼侬到五更。欢如树头鹘，侬似韝中鹰。"
        },
        {
            "标题": "赠寄王山人山人时参邵将军军事",
            "作者": "王世贞",
            "内容": "丘壑居然自不群，江东诸少总输君。诗中画是寒林色，酒后文怜日暮云。\n闻道卫青容揖客，可知王粲乐从军。功成最好歌铙吹，倘借梅花一寄闻。"
        },
        {
            "标题": "欢闻歌",
            "作者": "王世贞",
            "内容": "感欢千金赠，亦拟报千金。数尽人间物，无如侬寸心。"
        },
        {
            "标题": "寄处州喻太守邦相兄",
            "作者": "王世贞",
            "内容": "括苍太守乐有余，两衙无事但读书。开笼自调青田鹤，罢酒不啖好溪鱼。\n昼长鸟雀衔吏帻，秋净烟霞生客裾。却问钱塘旧官长，玉台手板竟何如。"
        },
        {
            "标题": "浣溪沙 立春日病中作今岁逢闰首尾两春",
            "作者": "王世贞",
            "内容": "柏叶金花自趁人。青丝白玉未沾唇。半床衾冷半残身。"
        },
        {
            "标题": "黄白仲以二十绝句见投答之得六首 其二",
            "作者": "王世贞",
            "内容": "明海稽山两道民，转从词笔弄精神。老夫自是前车辙，不二门中好立身。"
        },
        {
            "标题": "浣溪沙 江南词",
            "作者": "王世贞",
            "内容": "一夜春波酿作蓝。晓桑柔叶绿鬖鬖。鸦鬟十五太骄憨。"
        },
        {
            "标题": "黄白仲以二十绝句见投答之得六首 其一",
            "作者": "王世贞",
            "内容": "怜君藻思若悬河，何自清时挂网罗。西去汀洲鹦鹉绿，古来名士患才多。"
        },
        {
            "标题": "黄白仲以二十绝句见投答之得六首 其三",
            "作者": "王世贞",
            "内容": "共爱通侯下士名，沈深甲馆隐倾城。冰心自是俱无染，偶为相如字长卿。"
        },
        {
            "标题": "黄白仲以二十绝句见投答之得六首 其四",
            "作者": "王世贞",
            "内容": "如闻抖擞学无生，日饱僧厨不糁羹。习气恐然消未得，梦中犹记五侯鲭。"
        },
        {
            "标题": "黄白仲以二十绝句见投答之得六首 其六",
            "作者": "王世贞",
            "内容": "博得才名恨尚迟，名高他日自应知。五更家宝抛人去，揩眼仓皇向墨池。"
        },
        {
            "标题": "黄白仲以二十绝句见投答之得六首 其五",
            "作者": "王世贞",
            "内容": "镜湖如黛染山螺，莫似黄庭换白鹅。三迭琴心留自赏，从他门外有风波。"
        },
        {
            "标题": "客中贵谈中军朱大夫王光禄追饯栖霞有作",
            "作者": "王世贞",
            "内容": "归辙何所爱，爱此中林幽。感叹我良友，驱马迫相求。\n晨供伊蒲馔，晚橐出珍羞。贵人徇新知，涕泗纵横流。\n中军追故欢，茕然若无俦。慷慨朱大夫，誓欲命扁舟。\n沉沉王光禄，悔不昔绸缪。志士歌伐木，颓老恋首丘。\n诚知中肠异，别泪不可收。"
        },
        {
            "标题": "寄王大参阳德时公初归永嘉以黄柑见贻",
            "作者": "王世贞",
            "内容": "但作归人事事堪，永嘉名胜擅东南。吹笙雅称王乔岭，着屐偏宜谢监岩。\n客至风前饶白苎，书来霜后有黄柑。祗愁行乐燕京妒，不怕中山谤一函。"
        },
        {
            "标题": "补铙歌四章 其四 黄雀",
            "作者": "王世贞",
            "内容": "黄雀儿，头如栗，翅如双桃叶，飞鸣一何翾捷。黄雀儿，三时常苦饥。\n一时不饥得身肥，前有网罗，不能奋飞。嗟嗟，生饥曷与死饱。\n充君之鼎俎，曷若不利君之禾稻。"
        },
        {
            "标题": "戏题赤壁",
            "作者": "王世贞",
            "内容": "越州兰亭千载奇，黄州赤壁今半之。若使舟人不解说，一拳顽石草迷离。"
        },
        {
            "标题": "黄山歌题叔宝画赠新安吴孝父",
            "作者": "王世贞",
            "内容": "吴生方袍白纶巾，顾我自谓黄山人。彭城钱谷画绝伦，复与黄山传其神。\n此山虽小据地脊，根压天目排秋旻。三十六峰玉突兀，千一百仞金嶙峋。\n广成授丹轩辕炼，至今草木含阳春。病夫投袂见起色，拟踏青鞋寻隐沦。\n人言吴生不复此山住，大艑峨舸五湖水。前者长干一醉归，橐装尽付金陵子。\n已同嘉宾令财尽，复慕琅琊为情死。真州桥边酒似油，长卿去逐文君游。\n壁立犹存上林赋，衣单不典鹔鹴裘。此山猿鹤夜啼怨，其若吴生方掉头。\n呜呼人间奇事不易述，宗生欲挟众山归，吴生欲挟黄山出。\n男儿有心复有足，安能兀兀穷岩守苓术。要使兹山长属君，吾歌与谷丹青笔。"
        },
        {
            "标题": "煌煌京洛行",
            "作者": "王世贞",
            "内容": "煌煌京洛，肇迹光武。服行共俭，奄宅中土。天关玉门，以界夷夏。\n外户不闭，中夜行旅。"
        },
        {
            "标题": "题仙岩文丞相祠",
            "作者": "王世贞",
            "内容": "丞相仓皇出虎穴，夜半真州鬓成雪。江南是处万马尘，海上堪挥一腔血。丈夫变名难变心，此心在宋不在身。从行少年四五辈，倜傥千秋荆聂伦。崖山波腥鼓欲死，柴市星寒碧初委。若使黄冠自北还，犹能赤帜从东起。仙岩之山郁嶙峋，二百年来日月新。毋论削迹勤王地，大有衣冠荐芷蘋。君不见真人奋淮北，金戈立扫毡裘色。鄂国喑呜表后身，瀛公宛转留遗息。解道狂胡运已微，只今白羽昼长飞。铁衣自举石马汗，一夕犛庭转战归。"
        },
        {
            "标题": "月来不能尽却酒而数有致黄鱼馔者拟斋月断之成此二律 其二",
            "作者": "王世贞",
            "内容": "舍家成底事，对案独何心。未断柴桑酒，翻愁绵竹音。\n门人议糖蟹，少妇却鲜禽。从此清斋月，饥肠任自吟。"
        },
        {
            "标题": "送喻少极参军迁长北中军幕",
            "作者": "王世贞",
            "内容": "而父龙为友，今君鹤在群。箕裘汉司马，礼乐晋中军。\n卫府芙蓉幕，吴钩菡萏文。一尊相送罢，惆怅隔江云。"
        },
        {
            "标题": "月来不能尽却酒而数有致黄鱼馔者拟斋月断之成此二律 其一",
            "作者": "王世贞",
            "内容": "首夏清和节，江乡樱笋余。时时呼白堕，顿顿食黄鱼。\n谬忝道人服，虚回刺史车。未论他日事，扪腹定何如。"
        },
        {
            "标题": "会仙峰",
            "作者": "王世贞",
            "内容": "王母戴胜凌弱波，上元夫人持底过。双成拍手为余唱，少壮几时柰老何。"
        },
        {
            "标题": "沈君五十时其子乡进士昌期与余善",
            "作者": "王世贞",
            "内容": "沈君不作黄头郎，行年五十鬓未苍。有子器业如东阳，贤书姓名标大桁。\n归来拜进南山觞，守令羔雁罗中堂。里门大旗当风扬，摐金伐鼓奏丝簧。\n客称既醉主未央，但令玉液盈银缸，明年之乐不可方。"
        },
        {
            "标题": "弇园杂咏四十三首 其四 会心处",
            "作者": "王世贞",
            "内容": "下有在藻鱼，上有啅花雀。历历如镜中，时时与心约。"
        },
        {
            "标题": "送艾教授迁王官归楚艾尝为邑令",
            "作者": "王世贞",
            "内容": "量移何事转堪怜，懒向王门乞俸钱。仙令至今称美锦，广文元只抱寒毡。\n别筵枫断吴江色，归客鸿开楚岫烟。若过长沙应大笑，不将憔悴送青年。"
        },
        {
            "标题": "汾阳王单骑见番图歌为郭都督作",
            "作者": "王世贞",
            "内容": "中兴八叶唐成王，手挈太阿归权珰。是时吐蕃大披猖，河陇业已禠冠裳。\n回纥角之蕃益张，横毡浴铁霾大荒。其气似欲吞秦凉，令公七尺万众当。\n亲捧红日腾扶桑，九花神虬超欲骧。"
        },
        {
            "标题": "袁母劳夫人六十",
            "作者": "王世贞",
            "内容": "吾友袁汝南，英英瑚琏器。晚达仍坎轲，才高遽倾弃。\n少宽黔娄橐，未毕向平累。七女仅一儿，右军遘全异。\n矫矫劳夫人，为之代终事。婚嫁悉以偿，庐产毋中废。\n诲子必义方，不迁隃孟氏。头角俄崭然，箕裘当有继。\n雅闻甲子周，轩冕光照地。桑榆蔼余照，松柏绵晚翠。\n道韫无报客，贤声自吴会。"
        },
        {
            "标题": "承明辅方伯见讯且有秘示奉答一律",
            "作者": "王世贞",
            "内容": "问我归田何所云，浮名损尽任离群。畏听西竺三生语，懒乞华阳十赉文。\n有酒不妨长短日，是身堪作卷舒云。知公最得无师智，莫遣人间俗耳闻。"
        },
        {
            "标题": "览古感时偶成十古律 其十",
            "作者": "王世贞",
            "内容": "乡书不入眼，入恐翳双眸。闾井有封豕，衣冠多沐猴。\n东家易新主，西田非故畴。欲借空门宿，阇黎讼比丘。"
        },
        {
            "标题": "览古感时偶成十古律 其九",
            "作者": "王世贞",
            "内容": "朝事不入耳，入恐滞眉端。君子自为敌，小人能即安。\n牛李横角抵，洛蜀竞崩湍。未必深山内，闻歌行路难。"
        },
        {
            "标题": "览古感时偶成十古律 其二",
            "作者": "王世贞",
            "内容": "右军本清贵，暮年厌时私。偶闻远游讯，遂结良常期。\n峥嵘破羌帖，掩抑誓墓辞。朝贤未应悉，惟许蓝田知。"
        },
        {
            "标题": "题赵千里画船子和尚卷后",
            "作者": "王世贞",
            "内容": "秋江战寒飙，一叶纵横走。船子有伎俩，舵柄时在手。\n借问自渡者，还能渡人否。"
        },
        {
            "标题": "胡楚玉，法门之龙象也，虽混迹㞐士，而超契应真。一旦别余游五台礼文殊大士，感此赋古体一章以赠",
            "作者": "王世贞",
            "内容": "五台小五岳，梵天作真境。一岳为一台，秀出太行顶。\n青分鹫岭润，白破鸡足瞑。七宝蟠紫空，三珠喷香井。\n灵花时自秀，法雨长夏冷。吾闻古师利，结法当兹岭。\n不避老宿嫌，时时神猊骋。楚公乘古来，少小发精猛。\n服从居士便，心作苾刍静。托钵行别余，去去入幽迥。\n圣灯悟来现，佛日尘内永。不畏毒龙摄，所畏在光景。\n若叩清凉台，翛然在衣领。"
        },
        {
            "标题": "拟古七十首 其十二 嵇中散康言志",
            "作者": "王世贞",
            "内容": "扰扰两象间，生人各自为。余本田野夫，少小无远志。\n圭组岂不华，好者方为贵。习性偶成懒，敖乃非余意。\n窃窥庄氏言，颇怀养生计。忤外非有干，撄心乃足累。\n结茆流水曲，绿槐信所植。冶锻清阴下，弹琴衡门内。\n仰见孤飞鸿，寥唳出天裔。阮公青云度，浊酒幸与契。\n山生何为者，嬲我殊不寘。蜗庐欲枯壁，蛮触争何地。\n翛然龙门色，顿忘寰中事。"
        },
        {
            "标题": "鸡鸣歌",
            "作者": "王世贞",
            "内容": "银河迢迢星烂烂，汝南鸣鸡夜将半。行人出门中道叹，欲归不能何时旦。\n曲阳酒酣起更衣，新声乍移霜乍飞。"
        },
        {
            "标题": "咏物体六十六首 其四十 鸡头",
            "作者": "王世贞",
            "内容": "百子池头波渺茫，温柔一种别为乡。移从合浦珠初软，采出蓝田玉更香。\n漫道青精能驻色，虚劳白石强撑肠。君看自是真仙饵，不乞中黄太乙粮。"
        },
        {
            "标题": "即景二首 其一",
            "作者": "王世贞",
            "内容": "平林鸟惊新月，小巷犬吠松声。主人酉酒未解，稚子也倦逢迎。"
        },
        {
            "标题": "即景二首 其二",
            "作者": "王世贞",
            "内容": "斜阳远山一抹，流水桃花几湾。橛头受风欺住，缸面且自偷闲。"
        },
        {
            "标题": "与子与诸君即席分赋得瓜",
            "作者": "王世贞",
            "内容": "缑圃垂玄骭，雕盘荐绿沉。疑萍耀朝日，过麝失春阴。\n黄台太子咏，青门故侯吟。假彼寒暑候，消予荣辱心。"
        },
        {
            "标题": "极寒拨垆中灰得小火遂成",
            "作者": "王世贞",
            "内容": "榾柮灰残冷更新，拨深微火似鱼鳞。虽然拨得无些子，少选能为满屋春。"
        },
        {
            "标题": "箕山行",
            "作者": "王世贞",
            "内容": "唐尧厌九有，授舜中复疑。顾谓许武仲，为我一代治。\n对坐平阳宫，北风吹茅茨。武仲仰天笑，咄嗟长眉儿。\n吾宁箕山饿，如此天下安用之。富贵日以浓，志意日以移。\n老聃长守藏，仲尼但栖栖。前人自尊，后人愈卑。大鹏横空，鹪鹩一枝。\n鹓雏徘徊，误嚇老鸱。所怜寂寂挂瓢意，犹有千秋清颍知。"
        },
        {
            "标题": "与于鳞诸子即席分赋得怀太湖阴字",
            "作者": "王世贞",
            "内容": "具区南浸女牛临，万顷沧波千尺深。雨霁虹桥秋滟滟，天低鼍窟昼阴阴。\n吴王列宴乌栖曲，越女明妆鼓枻吟。客醉向誇湖上乐，一从金马便浮沈。"
        },
        {
            "标题": "有感",
            "作者": "王世贞",
            "内容": "懒慢嵇中散，摧藏屈左徒。片言交可绝，九辨些为俱。\n骨相由来贱，书生老更迂。不须谈腐鼠，前路有江湖。"
        },
        {
            "标题": "即事 其二",
            "作者": "王世贞",
            "内容": "未央双阙尚逶迤，谁诵班生赋里辞。今日天心悬北极，向来民力尽西垂。\n通侯缋币贫难荐，少府黄金横不支。拟助曼容殊薄禄，将从卜式鲜高赀。"
        },
        {
            "标题": "由宁郭抵新化镇即事 其二",
            "作者": "王世贞",
            "内容": "夹溪修竹带青葱，便拟移家住此中。却忆乡园浑未乏，不知何事厌江东。"
        },
        {
            "标题": "即事寄戚将军 其二",
            "作者": "王世贞",
            "内容": "联翩宫锦蔽韦韝，天马峰驼贡不休。导引频劳典属国，论封先数大长秋。\n中朝断绌王恢议，漠北能无结赞谋。三辅渔阳知最切，莫容烽火动神州。"
        },
        {
            "标题": "即事 其二",
            "作者": "王世贞",
            "内容": "圣如薄伽梵，狂如阿阇世。顺逆虽有殊，从儿得初地。"
        },
        {
            "标题": "夏日归庄居即事 其二",
            "作者": "王世贞",
            "内容": "聊将物色供吾庐，懒性何妨但索居。遥夜蛙池饶鼓吹，乍晴蜗壁也诗书。\n墙低过雨分猫笋，市小腥风上鲚鱼。若到长安逢褦襶，为言田父定何如。"
        },
        {
            "标题": "自安州改陆泛小艇趋保定即事五首 其一",
            "作者": "王世贞",
            "内容": "岂谓驱车地，长年问鄚州。席回风四面，珠迥月中流。\n剩室新鲛杼，危城隐蜃楼。鸣榔更伊轧，顿起故园愁。"
        },
        {
            "标题": "暮秋村居即事 其二",
            "作者": "王世贞",
            "内容": "东家芙蓉夹清溪，万白千红亚水低。解使秋光不萧索，老夫那惜醉如泥。"
        },
        {
            "标题": "自安州改陆泛小艇趋保定即事五首 其二",
            "作者": "王世贞",
            "内容": "旷望天无际，能令客思醒。雨拖双柱白，山抹半螺青。\n小酌扶吟啸，孤帆破杳冥。如何未摇落，飞叶洒风汀。"
        },
        {
            "标题": "即事寄戚将军 其一",
            "作者": "王世贞",
            "内容": "岁庚在午旄头灭，太社摐金帝受俘。珍重运筹三相国，坐谈生致五单于。\n分茅不杀诸侯礼，互市全胜列郡租。北阙请缨神自王，穷山卫虎识愁无。"
        },
        {
            "标题": "自安州改陆泛小艇趋保定即事五首 其三",
            "作者": "王世贞",
            "内容": "大泽昼多雾，北风天又阴。坐围山似发，看远树如簪。\n倏忽渔樵计，艰危道路心。怪来听鼓枻，稍类越人吟。"
        },
        {
            "标题": "四月二日即事 其二",
            "作者": "王世贞",
            "内容": "小阁文窗影绿波，葳蕤不启动轻罗。竞承初日芙蓉媚，忽转轻猋翡翠过。\n巫雨髻鬟看渐吐，楚云环佩听来和。欲寻别后群真位，只在黄庭内景多。"
        },
        {
            "标题": "寄郑山人若庸",
            "作者": "王世贞",
            "内容": "平台宾从怅离群，岁晏鸿书喜乍闻。太守可题通德里，故人谁是信陵君。\n邺中玄醴寒于水，稷下雄谈逞似云。俱道少年输济胜，青囊肘后若为分。"
        },
        {
            "标题": "得大名报后上疏乞休 其一",
            "作者": "王世贞",
            "内容": "十年垂钓卷空纶，主圣能容草莽臣。蕙带不谙朱绂好，衡门翻怯紫泥新。\n传来似是天雄节，到了酬它地肺身。一掬松楸清泪满，可容挥洒向京尘。"
        },
        {
            "标题": "得大名报后上疏乞休 其二",
            "作者": "王世贞",
            "内容": "病惊除目到沧洲，懒愧浮名入帝州。一物转劳天地德，馀生不傍古今愁。\n徵车罢后残黄犊，退艗停时稳白鸥。但语世情吾任老，即妨身计总何求。"
        },
        {
            "标题": "十五夜泊彭城无月呼酒既醉信口而歌成此一章",
            "作者": "王世贞",
            "内容": "所至无可饮，欲邀中天月。此夜桂树寒，姮娥蔽瑶阙。\n玉兔寂无春，焉能天香发。群山青不断，一一随沦没。\n手酌自为欢，长歌入窈忽。安得扫妖氛，鞭鲸度溟渤。"
        },
        {
            "标题": "答赠戚都督二十韵",
            "作者": "王世贞",
            "内容": "十年缠杀气，闽海欲沈沦。自展风云略，因窥天地仁。\n一餐思报主，百战肯谋身。宝剑酬心热，钱刀结侠贫。\n捣批期尽敌，跳荡不无神。纩挟单言转，醪投万念均。\n昆阳愁虎豹，充国让麒麟。梦协非熊久，恩看锡马频。\n重茅颁节钺，双绶绾金银。日月宽南顾，星河捧北辰。\n耳闻铃阁暇，手写道经新。馀力开文苑，孤怀寄酒人。\n忽来鸿雁色，乍与薜萝春。缟纻乡仍贵，琼瑶报未真。\n病馀疑管鲍，意外得雷陈。己铩抟猋翼，谁沾涸辙鳞。\n千秋空在掌，五岳自为邻。筐篚惭宗测，壶歌忆祭遵。\n几时青雀舫，相对白纶巾。颇诧为渔旧，桃花好问津。"
        },
        {
            "标题": "寄邓州刘广文",
            "作者": "王世贞",
            "内容": "昔忝襄邓节，于今十四年。清才岂我下，黄绶属城偏。\n七略元刘向，诸生仰郑虔。扶藜过五垄，探蠡酌甘泉。\n井自心源出，亭因览秀传。祗愁花蜡烛，不暖青寒毡。"
        },
        {
            "标题": "诸生钱叔宝再乞诗赠寄王司徒",
            "作者": "王世贞",
            "内容": "共道司农领"
        },
        {
            "标题": "寄黄州邹使君迪光兼简周弘礿选部 其一",
            "作者": "王世贞",
            "内容": "黄州黄菊遍地黄，太守餐英齿颊香。若少醇醪助秋兴，袛应悬榻待周郎。"
        },
        {
            "标题": "寄黄州邹使君迪光兼简周弘礿选部 其二",
            "作者": "王世贞",
            "内容": "苍头信去频丁嘱，赤鼻矶头赋在无。闻说使君开碣石，不妨千载配双珠。"
        },
        {
            "标题": "赠李使君本宁之陕西分省歌",
            "作者": "王世贞",
            "内容": "去年嗣宗客蓟门，腰下宝玦贻王孙。不知私语何所道，但道阿戎胜阿浑。\n汝忘少年我忘老，吾弟翩翩诗亦好。罢酒行趋长乐钟，更衣醉藉津阳草。\n忽传春色厌承明，骢马骖驔下玉京。是时吾仗渚宫节，秦山汉水遥相萦。\n紫微花开紫微舍，笑撚金鱼紫微下。年同北府荀中郎，官岂江州白司马。\n健儿投笔不足奇，翻手覆手在一时。第栽梧竹棠阴后，应须还汝凤皇池。"
        },
        {
            "标题": "李本宁大参自楚访我弇中纪别二章 其一",
            "作者": "王世贞",
            "内容": "艖䒀忽转越来溪，太史浮湘下会稽。误拟真人栖海上，久知夫子在关西。\n看它气色还金马，顾我形神似木鸡。稍喜蓟门游子到，别筵能唱白铜鞮。"
        },
        {
            "标题": "寄李本宁提学索其秦中文字",
            "作者": "王世贞",
            "内容": "关西众说杨夫子，供奉吾怜李翰林。即使人才饶棫朴，可无词赋慰萧森。\n秦风雅有同仇好，郢雪其如寡和音。老去闭门无一字，许公方外别论心。"
        },
        {
            "标题": "李本宁大参自楚访我弇中纪别二章 其二",
            "作者": "王世贞",
            "内容": "谁堪支策访柴荆，一笑高天青眼明。八月江涛为起色，五弦春雪乍成声。\n雄飞岂复吾曹事，狎主凭君异日盟。却笑少陵都不解，李侯那肯似阴铿。"
        },
        {
            "标题": "读于泽州致于鳞所著诗选遗珠有感",
            "作者": "王世贞",
            "内容": "历下孤坟已黯然，郢中高倡世争传。犹疑紫气占难尽，更得青箱手自编。\n一梦可能忘李白，诸生真见守杨玄。空斋欲读先挥泪，为忆论文倚树年。"
        },
        {
            "标题": "灌甫宗正寄示所著新书奉赠",
            "作者": "王世贞",
            "内容": "浮云郁郁大梁城，公子名高不爱名。但自壁间寻孔氏，何须席左待侯生。\n藏书嵩岳中天色，纪瑞黄河圣代清。却忆荆州王粲在，从军诗好继东京。"
        },
        {
            "标题": "寄赠武林施翁施名经故将军也",
            "作者": "王世贞",
            "内容": "隐囊班几恣清游，最讳人间说故侯。菊胜东陵瓜五色，家输荆楚橘千头。\n降心只傍禅僧语，信足那妨醉尉留。若问弇园何所似，六桥西去藕花洲。"
        },
        {
            "标题": "寄张大侍御迁吏部郎",
            "作者": "王世贞",
            "内容": "向来周柱史，仍作汉郎官。不尽明光疏，还留启事看。\n青云归藻鉴，白日动衣冠。解道嵇康懒，书成也自宽。"
        },
        {
            "标题": "欧桢伯工部转正郎寄之 其二",
            "作者": "王世贞",
            "内容": "一枝真郤桂，五岭复佗珠。水部官仍好，风流代不孤。\n锦囊行处有，彩笔梦宁无。从此钟山色，俱应属大夫。"
        },
        {
            "标题": "欧桢伯工部转正郎寄之 其一",
            "作者": "王世贞",
            "内容": "坐啸玄熊署，行吟朱雀桁。诗仍小工部，官是正曹郎。\n六代心逾远，三山鬓共苍。故园黎老在，单艇钓沧浪。"
        },
        {
            "标题": "寄欧桢伯助教",
            "作者": "王世贞",
            "内容": "寄语青毡郑广文，风流儒雅汉庭闻。从它明主题三绝，一绝于今总让君。"
        },
        {
            "标题": "喜少师徐公杨公二子并成进士",
            "作者": "王世贞",
            "内容": "莫疑天意薄苍生，社稷功存退始轻。契阔累朝鱼水旧，参差昭代凤毛成。\n双开绿野泥金色，并武青云振玉声。不独两家乔木在，中兴今见世臣名。"
        },
        {
            "标题": "寄许殿卿相国",
            "作者": "王世贞",
            "内容": "设醴君仍上客行，和歌予但酒人傍。中原剑色寒相慕，独夜琴心惋自伤。\n赋就三春梁苑雪，书成五月蓟门霜。唯馀径寸茕然在，岐路人间未可量。"
        },
        {
            "标题": "俞山人公临卜筑阳羡赋寄一首",
            "作者": "王世贞",
            "内容": "京洛饶贤贵，吴会富华腴。虽复堪身筴，要非中所愉。\n仰希上皇风，俯卜静者庐。荆渚无浊流，阳羡有幽区。\n山自离墨来，溪由罨画舒。以兹耕蚕业，不复废诗书。\n春问茶女茶，秋逐渔父渔。朝饥拾野穗，晚供剪畦蔬。\n蓬累故何滞，鴳适当更余。窃从柴桑叟，相为咏移居。\n毋使车马知，令汝苍苔疏。"
        },
        {
            "标题": "寄袁鲁望",
            "作者": "王世贞",
            "内容": "异时樽酒足平生，白眼俱誇无世情。自别风尘河朔饮，谁歌雨雪蓟门行。\n论心客路空车马，屈指流年过甲兵。赋就河东应有达，怜余早晚厌承明。"
        },
        {
            "标题": "酒间歌赠益卿先生督蓟州诸军",
            "作者": "王世贞",
            "内容": "虎头不以丹青闻，亦不愿策词场勋。飞而食肉万里相，直与禹迹穷风云。\n单书立偃鲸鲵浪，尺棰能穿虎豹群。扫瘴铜标伏波塞，挥炎羽扇渡泸军。\n舌端芝草九光色，腹里龙泉七曜文。有酒时夸北海相，无钱却爱信陵君。\n辅吴将军张子布，每推元叹参幕府。钱塘健儿裂肝胆，北平飞将归肺腑。\n万户侯章许谁夺，五单于颈唯吾组。纵横巨笔抹燕然，罩历长绳贯元兔。\n天下英雄尽公等，老夫楚服甘龃龉。壮心几遣唾壶缺，侠语终为蒲团阻。\n酒阑听汝歌都护，乌鹊翻呼曙星吐。似闻书记礼曹丘，莫令但奏渔阳鼓。"
        },
        {
            "标题": "赠蓟州周都督",
            "作者": "王世贞",
            "内容": "当年突骑满渔阳，幕府宁空赤白囊。一自军容开细柳，能令烽色避长杨。\n挥鞭坐画楼烦地，鸣镝遥飞瀚海霜。马上铙歌平寇日，好翻新曲顾周郎。"
        },
        {
            "标题": "曹子晋有狭邪之游以余一言而绝扁舟特造白下见谢壮其意留之十日乃去身心家国之感别自有之不以子晋也",
            "作者": "王世贞",
            "内容": "末路解绳迹，少年多侠游。生能学周处，吾岂厌曹丘。\n十日丹阳酒，三江白版舟。故园无限泪，黯淡不成收。"
        },
        {
            "标题": "十七夜月独坐",
            "作者": "王世贞",
            "内容": "有恨光难满，多愁挂却迟。凄凉洞庭树，迢递上林枝。\n故苑空机杼，深宫罢履綦。雁风团白露，愁杀独栖时。"
        },
        {
            "标题": "蛱蝶行",
            "作者": "王世贞",
            "内容": "蛱蝶来，踰苑墙，为是百卉芬芳。悲哉蛱蝶，不睹百卉。\n但睹翩翩之燕，衔哺其子。燕有三子，忽失其二。燕乃舍我而东西，仰见一老鸱。\n耽耽下视，喙血流离。蛱蝶耸身而奋飞。顾谢此燕，始谓尔彊。\n曷不更哺其子，令我揶揄道旁。今日乐相乐，别后莫相忘。"
        },
        {
            "标题": "甲申元日试笔",
            "作者": "王世贞",
            "内容": "暂施冠服候呼嵩，爆竹声残续晓钟。天上元正开白虎，山中初九爱潜龙。\n数枝椒柏和玄醴，一亩蓬蒿谢素封。五十八年犹未是，于今化日始从容。"
        },
        {
            "标题": "送赵中丞良弼自楚开府还台公旧牧荆州为中兴循吏第一今其还也独晋左丞",
            "作者": "王世贞",
            "内容": "共誇元白夹江除，来往鱼椷问索居。见合两邦为反坫，忽传三殿有徵书。\n先朝旧露荆州冕，全楚今攀御史车。不独风棱堪独坐，即论循吏许谁如。"
        },
        {
            "标题": "偶成 其一",
            "作者": "王世贞",
            "内容": "欲识君恩重，优閒到始知。空城聊假节，玄岳是真祠。\n酒病那从起，书淫不要治。未应千里外，片檄似风驰。"
        },
        {
            "标题": "与群公恭阅都城有述",
            "作者": "王世贞",
            "内容": "恭承帝嘉命，春秋阅重关。逶蛇群公后，迤逦万雉颠。\n青盖拂流云，鸣吹沸苍烟。宫阙何参差，车马日骈阗。\n踞虎苞石城，蟠龙表钟山。高皇御六师，决江荡烽烟。\n于兹首定鼎，万㝢悉来旋。南标指铜柱，北碣立阗颜。\n嗣圣虽迁殷，亳顾可不颛。盛德为金汤，千祀永无骞。"
        },
        {
            "标题": "和东坡居士煎茶韵",
            "作者": "王世贞",
            "内容": "洪都鹤岭太粗生，北苑凤团先一鸣。虎丘晚出谷雨候，百斗百品皆为轻。\n慧水不肯甘第二，拟借春芽冠春意。陆郎为我手自煎，松飙写出真珠泉。\n君不见蒙顶空劳荐巴蜀，定红输却宣瓷玉。毡根麦粉填调饥，碧纱捧出双蛾眉。\n搊筝炙管且未要，隐囊筠榻须相随。最宜纤指就一吸，半醉倦读离骚时。"
        },
        {
            "标题": "寄勉魏氏二甥",
            "作者": "王世贞",
            "内容": "玉树元双挺，鹓雏好并翻。外家饶宅相，若个魏阳元。"
        },
        {
            "标题": "漫兴四首 其四",
            "作者": "王世贞",
            "内容": "无名野花争发，自在清溪暗流。听罢农歌䆉稏，旋闻山鸟钩辀。"
        },
        {
            "标题": "三月晦日助甫见甫于使院清美堂联句因赠",
            "作者": "王世贞",
            "内容": "铃阁初开兴不孤，醉来时复对乌乌。山低送绿看时失，叶密欺红数欲无。\n雅为恋春期秉烛，那知代月有联珠。明朝更是清和候，萧洒齐纨佐玉壶。"
        },
        {
            "标题": "天仙子 酷暑",
            "作者": "王世贞",
            "内容": "万叠火云堆落照。一抹青山连晚烧。不教蘋带吐微飔，天转峭。\n星仍闹。长安炙就红垆小。"
        },
        {
            "标题": "送张益甫给事使怀庆郑府",
            "作者": "王世贞",
            "内容": "覃怀名胜肃风烟，仙使轺车春草前。山抱虎牢看作砺，树蟠狐岭若从天。\n歌风不独思商俗，为命今应继郑贤。归道霜驱应便发，建章宵几正筹边。"
        },
        {
            "标题": "别于鳞子与子相明卿十绝 其九",
            "作者": "王世贞",
            "内容": "褰裳去采汉江兰，日暮江深春水寒。欲寄一枝君自赏，傍人应作艾萧看。"
        },
        {
            "标题": "病中于鳞子与公实子相夜过 其二",
            "作者": "王世贞",
            "内容": "平生语不尽，兹夕罄相逢。意气扶衰眼，欢呼失病容。\n公才竞班马，吾道岂夔龙。忽忆吴山月，云深万壑钟。"
        },
        {
            "标题": "别于鳞子与子相明卿十绝 其十",
            "作者": "王世贞",
            "内容": "当年季子去归吴，缟带谁遗别思孤。十二国风论欲尽，大帆明月满姑苏。"
        },
        {
            "标题": "同于鳞子与夜过子相",
            "作者": "王世贞",
            "内容": "纷纷残月照欹冠，酒盏狂催殊未阑。银钥夜驰街色动，玉绳秋散羽声寒。\n乾坤句就轻为别，湖海谈深欲废官。调笑吾从方朔后，陆沈人岂岁星看。"
        },
        {
            "标题": "别于鳞子与子相明卿十绝 其八",
            "作者": "王世贞",
            "内容": "罗浮秋至重嶙峋，漳水寒流月色新。南北归来俱自好，不知裘马倦游人。"
        },
        {
            "标题": "病中于鳞子与公实子相夜过 其一",
            "作者": "王世贞",
            "内容": "此日群公过，能令稚子欢。珠光海月动，剑色夜星寒。\n牢落千年在，浮沉万事安。时人归眼底，世道总眉端。"
        },
        {
            "标题": "看仲德与张子予轰饮作",
            "作者": "王世贞",
            "内容": "小阮时时酒债多，况逢江左步兵过。相看只解呼红友，半醉犹能卷白波。\n百斛从倾银凿落，两山旋对玉傀俄。欲投客辖翻愁住，将耻吾罍柰若何。"
        },
        {
            "标题": "江皋曲",
            "作者": "王世贞",
            "内容": "白浪接天高，黑风不断号。赧郎轻舴艋，不敢向江皋。"
        },
        {
            "标题": "别于鳞子与子相明卿十绝 其七",
            "作者": "王世贞",
            "内容": "徐卿抗疏拟烟霞，白笈青鞋兴未赊。我系渔舟问苕霅，玉箫吹破碧桃花。"
        },
        {
            "标题": "送僧归摄山",
            "作者": "王世贞",
            "内容": "诸方参欲尽，始悟买归航。祗是心堪了，原无法可将。\n雨侵江令石，云据远公房。惟有春来后，居然花草香。"
        },
        {
            "标题": "望江南 思家",
            "作者": "王世贞",
            "内容": "回首处，薄业太湖干。半艇春洲芦笋绿，一楼风雨杏花寒。\n此景放谁看。"
        },
        {
            "标题": "于江头送别少司寇李公时公合抚楚弼刑之绩凡六年矣",
            "作者": "王世贞",
            "内容": "送君重报政，为我尽离觞。不竞薪从积，无名草更芳。\n豸冠三楚日，鹴署九秋霜。唯有联班者，沾衣惜雁行。"
        },
        {
            "标题": "腕疮剧病不寐戏成示敬美",
            "作者": "王世贞",
            "内容": "冉冉月堕棂，淅淅竹敲瓦。呻吟不成寐，数至街鼓罢。\n我羡毕陵伽，视身如土苴。"
        },
        {
            "标题": "肖甫中丞自采石驰归一醉而别至江州寄怀",
            "作者": "王世贞",
            "内容": "初闻牛渚驻旌旂，小队元戎早自归。乍合延津疑剑是，才违汉浦觅珰非。\n歌偏白石成名晚，身在青云折节稀。也道武昌鱼雁便，那能相忆不沾衣。"
        },
        {
            "标题": "将渡江泊仪真即事有感",
            "作者": "王世贞",
            "内容": "海色将秋远，潮声挟雨振。地严催鼓角，帆迥入星辰。\n薄禄偏为客，他乡易畏人。宁知一水外，日夜有垂纶。"
        },
        {
            "标题": "江州问琵琶亭",
            "作者": "王世贞",
            "内容": "亦知迁地胜长沙，无那中年易忆家。裁唱楚歌头便白，不须遥夜听琵琶。"
        },
        {
            "标题": "乐府变十九首 其五 将军行",
            "作者": "王世贞",
            "内容": "娄猪化为龙，头角故不分。贪狼长百兽，那不食其群。\n有何短老公，自称大将军。从兵三十万，华盖若飘云。\n尺一丹棱箧，细刺蛟螭文。一署臣某字，直入铜龙门。\n忽开青天笑，雷公不得闻。前驱碧眼儿，惯骑大宛驹。\n与公同卧起，锦带貂襜褕。朝令谒天子，暮令拜单于。\n单于开箧看，中有尺一书。织成紫"
        },
        {
            "标题": "留叶茂长小饮闻将有西南游歌以赠之",
            "作者": "王世贞",
            "内容": "解道衡门绝世缘，爱才犹获叶生颠。青鞋信足从它破，白眼看人转自怜。\n诗好诧增缃素价，酒狂思益布衣权。西南岳牧谁黄射，鹦鹉虽题莫浪传。"
        },
        {
            "标题": "征西将军行",
            "作者": "王世贞",
            "内容": "征西铁冠双缦胡，结发百战当匈奴。虎头自是万里相，猿臂能轻三石弧。\n七更帅印控属国，再踏王庭擒骨都。白头据鞍偏矍铄，赤胆悬胸何卓荦。\n西河太守血吮疮，护羌校尉躬持药。负土亲填光禄塞，绝甘不作嫖姚幕。\n清秋候气度刁斗，中夜筹沙坐铃阁。传烽一点若星流，便凿凶门上臂韝。\n个个健儿擐越练，家家少妇砺吴钩。争道鸿毛等微命，共祈龙额早封侯。\n横行要赭天山色，独立能高紫塞秋。由来壮士矜才气，耻学低眉事文吏。\n儿女俱能道颜色，公卿不见通名字。万死常怀马革心，一归羞作菟裘计。\n天子临轩总第功，赋诗谈檄尽豪雄。谁更封侯并拜相，李蔡为人在下中。"
        },
        {
            "标题": "娇女诗",
            "作者": "王世贞",
            "内容": "两山东西峙，一水中间流。上有双栖鸟，下有并泳鱼。\n侬自羞见汝，抱影守寒庐。"
        },
        {
            "标题": "中庵上人结庵当虎丘之半赋此赠之",
            "作者": "王世贞",
            "内容": "法护金田故不悭，何须更买沃洲山。精蓝半割云霞表，飞锡长留天地间。\n花里闭关中酒倦，柳边携榼施茶还。亦知身世元无染，为拟医王迹未閒。"
        },
        {
            "标题": "中丞行当雁门太守",
            "作者": "王世贞",
            "内容": "陆行疲车马，水行费舟航。壮男罢耕耒，小妇抛蚕筐。\n商贾为废市，担者弛其装。老父携弱儿，踉跄趋且僵。\n一州十七邑，倾都以彷徨。借问何所之，云送我郭公。"
        },
        {
            "标题": "娇女诗",
            "作者": "王世贞",
            "内容": "娇女好姿首，不为他人媚。阿母手簪花，花掷弃之地。\n作女任汝骄，作妇恐不易。"
        },
        {
            "标题": "州名 散步郊野间即事有感",
            "作者": "王世贞",
            "内容": "索处寡合并，三益不我迟。散步遵广隰，江干饶奇致。\n流水青宛转，垂杨绿遥裔。波风徐自发，翛翛微凉至。\n古墓交长衢，深楸起幽意。荆棘日夜生，能无雍门泪。\n兖客奏钟鼓，爰居终不豫。稻粱苟足谋，缨弁非所冀。"
        },
        {
            "标题": "马节妇吟",
            "作者": "王世贞",
            "内容": "芙蓉作花柏作叶，秋霜栖机月栖襭。银缸单照影底身，玉箸双垂眼中血。\n夜台低回见君面，别时蛾眉尽成雪。还君寸心如寸珠，炯炯寒光犹不灭。"
        },
        {
            "标题": "吴节妇吟",
            "作者": "王世贞",
            "内容": "秦家女，吴家妇。东风吹折连理树，霜摧树枯凛如故。\n吴氏子，秦氏儿。东风吹长寄生枝，但令枝盛何足悲。\n儿能成名孙复显，吴家鼓吹迎旌典。五十馀年影语身，青灯白发不知春。\n九泉下见夫君面，犹是当时执手人。"
        },
        {
            "标题": "任子倦游结庵以奉观世音大士而栖止焉署曰白云俾予赋四韵",
            "作者": "王世贞",
            "内容": "虬髯虎颧任公子，钓鳌不得万缘死。舍身断拟作佛奴，手结团焦白云里。\n此云袅袅复辉辉，有如菩萨拖白衣。汝今已现居士相，无心出岫无心归。"
        },
        {
            "标题": "张司礼尧督备显陵八年而始还朝节惠之政口碑载道余甚愧之敬之於其行赋五言近体以赠",
            "作者": "王世贞",
            "内容": "还朝禹年并，驰传汉恩深。雨露园陵色，冰霜使者心。\n卧馀江畔辙，颂有郢中音。云梦毋劳对，君王罢上林。"
        },
        {
            "标题": "谷宫之什二章",
            "作者": "王世贞",
            "内容": "谷之宫，不可以风。畴为栋梁，樕槚檿桑。彼狡童兮，称干城兮。"
        },
        {
            "标题": "过大宗伯徐公留饮山池出所欢明童佐酒",
            "作者": "王世贞",
            "内容": "轻榕小舫受凉飔，正及东山行乐时。杨柳腰新宫傅宅，芙蓉客满卫军池。\n朱颜不待餐云母，白苎亲调付雪儿。欢剧翻追少年事，射阳帆底对弹棋。"
        },
        {
            "标题": "过大宗伯徐公作",
            "作者": "王世贞",
            "内容": "旧标通德宛如斯，屈指登堂十四期。不为龙门孤转峻，自缘狐性老多疑。\n谈深忽出忧天语，病久方知荷帝私。试捻霜髭两相问，于今得似秣陵时。"
        },
        {
            "标题": "结袜子歌",
            "作者": "王世贞",
            "内容": "小吏摩足日，腐儒结袜时。张家两伧父，不复顾腰肢。\n博得公卿名，且为帝王知。男儿事事仗人口，安用区区七尺为。\n自斟自咏自老死，从他门外浮云驰。"
        },
        {
            "标题": "夕梦数恶赋此自解",
            "作者": "王世贞",
            "内容": "湘帘碧梧秋一叶，匡床夜夜迷蝴蝶。六候何烦辨吉凶，五衰未必根缘业。\n由来蕉鹿妄纷纶，尹氏那能胜役人。陇上行车陇下骨，君看此梦定谁真。"
        },
        {
            "标题": "弇园杂题八绝 其五 碧皱峰",
            "作者": "王世贞",
            "内容": "一峰面孔螬食，文以碧皱嘉名。从此卢家老婢，醉倒七碗先生。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其三",
            "作者": "王世贞",
            "内容": "爱弟策名京兆，严君奏捷未央。不才也能随例，年年管领长枪。"
        },
        {
            "标题": "结交行寄赠于鳞诸子",
            "作者": "王世贞",
            "内容": "自从管鲍不复见，天下黄金斗胶漆。往者吾过翟公门，其雀可罗树萧瑟。\n时来肯怕贫贱讥，势去还将姓名失。吾侪此聚若有神，骊珠荧荧夜光溢。\n但忆论文碣石空，宁知凿窍高天嫉。即今偪侧荒城畔，残月犹明梦回室。\n饥鸢冻鸱慰相语，丹凤哀呼问其匹。淮南万木迎风愁，浮云淡沲寒不收。\n凭高四顾乏羽翼，要使黄河西北流。"
        },
        {
            "标题": "解任后得明卿罢官报寄赠二章 其一",
            "作者": "王世贞",
            "内容": "参差尺一谢朝班，回首风尘梦寐间。敢谓清时稀白简，居然薄命损朱颜。\n浮云久自深吾辈，春雪犹能近故山。世态纷纷何足道，与君偷得到头闲。"
        },
        {
            "标题": "结客少年场行",
            "作者": "王世贞",
            "内容": "骢马玉连钱，流苏障泥玛瑙鞭。经过五陵畔，结客多少年。\n如渑之酒倾肯惜，突兀黄金若山积。散尽姓名都不问，肝胆但许英雄识。\n扶风夜深雪花白，手提人头刎君侧。为君报雠身并掷，细看乃是当时客。\n君不见东家钱刀坐朱紫，魏其为朝武安夕，如此结交竟何益。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其二",
            "作者": "王世贞",
            "内容": "狗监故知犬子，太玄自守童乌。任他出山小草，甘老东吴菰芦。"
        },
        {
            "标题": "拟古七十首 其三十二 支道人遁赞佛",
            "作者": "王世贞",
            "内容": "群象倡明茂，四气适清和。凌晨将投礼，首宿事奢摩。\n闪若太阳来，朗耀周九阿。诸天从帝释，旌拂纷婀娜。\n修罗戢怨刃，波旬解障魔。馥郁旃檀树，彪炳珊瑚柯。\n醍醐酿甘露，徐挟神飙过。千叶青芙蓉，一一凌紫波。\n流铃相间发，宝座郁嵯峨。上有慈悲父，金顶秀青螺。\n端严八十相，妙好一何多。微吐柔细音，雍如鸣凤歌。\n惠泽彻无间，哀响遍婆娑。密迹中踊跃，大士亦隗俄。\n独解舍利子，回心乾闼婆。灵花散优钵，智果结庵罗。\n法鼓撞震方，慧灯导恒河。方广距由旬，成违仅刹那。\n冥心归真谛，毋使叹蹉跎。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其一",
            "作者": "王世贞",
            "内容": "有论已乖养性，无书自成绝交。且从李耳视舌，不与陶潜斗腰。"
        },
        {
            "标题": "解任后得明卿罢官报寄赠（以下弇州续稿）",
            "作者": "王世贞",
            "内容": "邮书一到不堪闻，起剔残灯坐夜分。塞马论来终是失，冥鸿去后许谁群。无妨中散来千里，更喜延之咏五君。与说近踪应稍慰，买山全占洞庭云。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其六",
            "作者": "王世贞",
            "内容": "小驿残茅短篱，偶尔浊醪一卮。却似区区天地，野夫寄此何为。"
        },
        {
            "标题": "今岁忽已知命仲冬五日为悬弧之旦不胜感怆聊叙今昔得六百字",
            "作者": "王世贞",
            "内容": "薄游狎流光，五帙俄已至。今为悬弧旦，使我废朝食。\n窃拊有尽身，自抆终天泪。罢牙息众嚣，闭阁负馀惴。\n离疏非冠日，通籍乃韶岁。为郎典方迓，业已三上计。\n比舍饶俊民，兴辞骛遥诣。虽匪大国香，岂为当门植。\n众嫭方奏淫，如何独求退。栖迟三辅谳，屏营东秦寄。\n雈苻既如浣，萧斧永绝试。烈炎弥原来，玉石同迸碎。\n龃龉缇萦书，艰危子坚祀。扣阍不睹天，洒血空坟地。\n岂无经渎念，处死殊以未。流哀悴松柏，馀辱蒙萝薜。\n屯夷理垂极，鼎革时初际。皇瞩回覆盆，谷灰起幽吹。\n徊徨深隐恻，踯躅窥慈意。南舟遍楚越，北辕轘晋魏。\n蓬心绝羝触，栎质惭鼯技。畴谓偏奇禀，谬中通人嗜。\n三台敢希历，九列无乃赘。牵马似有曹，攻驹岂吾艺。\n是时秋欲暮，天子问郧帅。尔以中执法，其往司节制。\n寻叨玺书宠，仍拜宫壶赐。肃肃萃冠簪，悠悠度旌旆。\n如何渭桥色，已作天涯视。严霜逐飞盖，脩路疲征驷。\n汉水擘峡来，嵾峰蹈空置。褒斜绾单毂，井陉艰列骑。\n偶同王遵叱，无取子阳喟。片檄寝赤丸，尺箠走墨吏。\n捃拾虞军兴，纵舍伸主惠。窃窥宽大朝，因驿上封事。\n愚得或有一，斯狂岂可二。既采葑菲诚，复贷尸俎罪。\n虽尔竭涓涘，何由报恩施。芳已凋蕙兰，辛犹残姜桂。\n揶揄路鬼讥，婵媛女媭詈。策足趣暮闉，长鸣顿其辔。\n甘为退飞鹢，不作骧首骥。松柏偶然乔，宁因青阳媚。\n誓墓今已乖，入宫频见忌。谬陪七子列，恐为颜延弃。\n虽谢三君后，未甘李膺易。数往已自疑，揣来人同愧。\n伊昔虞舜慕，五十犹不替。惟彼曼容秩，六百旋请致。\n而我独何为，心迹两成悖。鬓讶蒲柳零，身安匏瓜系。\n雕虫业久贱，小草名还细。服政政欲疲，知命命何冀。\n纵识去者非，焉睹来者是。昔人多无闻，今余焉足畏。\n秋叶旦暮零，亲知同飘坠。江水日夜流，富贵亦偕逝。\n驻颜问刀圭，多难损根器。皈诚悟正觉，庶矣超人世。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其十二",
            "作者": "王世贞",
            "内容": "何用劳他白仆，唤来将伴朱提。去日薰莸莫恨，到时还隔云泥。"
        },
        {
            "标题": "正德宫词二十首 其四",
            "作者": "王世贞",
            "内容": "金鳌桥畔柳丝长，舴艋舱头有柘黄。六院少儿初病酒，御前亲自过鱼汤。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其九",
            "作者": "王世贞",
            "内容": "薄薄斜阳剩照，辉辉残雪留姿。天公任汝搬弄，毕竟能过几时。"
        },
        {
            "标题": "西门行二首 其二",
            "作者": "王世贞",
            "内容": "步出城西门，但见两两垂杨。高枝自相樛，低枝亦成行。\n昔者手植之，不敢望人长。十年不相遘，睹此参天势莫当。\n东家秃柏偃蹇气欲尽，令我箕踞叹息此树傍。人间世，一何茫茫。\n丈夫宛转间，倏忽生辉光。巧命搏参差，奇贤避颉颃。\n扶杖且归来，兄呼醪，嫂呼豨，大妇洗爵，小妇前致辞。\n俱睹百年树，不睹人生百岁时。今日乐相乐，何用戚戚缠思悲。"
        },
        {
            "标题": "明卿子相过饮谈数有感",
            "作者": "王世贞",
            "内容": "不惜颜酡醉玉壶，狂来击缶竞乌乌。巴歈和雪心难下，碣石谈天思转孤。\n入夜星辰元不没，异时河岳递相扶。西京七贵俱堪数，肯向唐生问有无。"
        },
        {
            "标题": "与诸公携酒昭庆戒坛陈少参从僧讲律仪口嘲",
            "作者": "王世贞",
            "内容": "白莲社前倒玉缶，僧将戒律宰官听。三车菩萨何妨圣，五柳先生不爱醒。\n家家湖水门前绿，处处春山雨后青。识得此中无染意，波旬能唱梵王经。"
        },
        {
            "标题": "徐大宗伯归有园留宴作",
            "作者": "王世贞",
            "内容": "曲槛回廊断复连，疏花奇石巧相缘。横穿屋里千迷道，忽入壶中小有天。\n映架青藜宽自读，开尊白堕许吾传。丈人门径今粗晓，时拟扁舟问草玄。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其五",
            "作者": "王世贞",
            "内容": "但誇酒贤酒圣，莫论钱愚钱神。为龙为蛇亦可，应牛应马谁真。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其十一",
            "作者": "王世贞",
            "内容": "莫言无下箸处，二十七种菜鲑。自劝自斟佳客，一丘一壑人家。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其十三",
            "作者": "王世贞",
            "内容": "袖中束书数卷，车后挂酒一瓢。任尔风尘度日，犹胜政府逍遥。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其十",
            "作者": "王世贞",
            "内容": "贺监八旬舍宅，白傅六帙分司。那知七百年后，笑杀李家小儿。"
        },
        {
            "标题": "妍歌",
            "作者": "王世贞",
            "内容": "今日乐相乐，与君恣游遨。霞车扶飙御，天酒汎星匏。\n安期羞大枣，阿母荐蟠桃。王子奏玉笙，夫人击云璈。\n月姊将明镜，天孙奉织绡。双成扶入帐，飞琼脱我袍。\n千年为一宴，万年为一宵。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其四",
            "作者": "王世贞",
            "内容": "无思无为足矣，不笑不取何居。生儿但识丁字，慎勿读父之书。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其八",
            "作者": "王世贞",
            "内容": "丈人石畔云起，女郎峰头雨来。可怕千秋望断，只愁风横吹开。"
        },
        {
            "标题": "风寒济南道中兀坐肩舆不能开卷因即事戏作俳体六言解闷数之政得三十首当唤白家老婢读之耳 其七",
            "作者": "王世贞",
            "内容": "趋府不休自怜，人生几许流年。不羞挂名牛后，所恨望尘马前。"
        },
        {
            "标题": "怨诗行",
            "作者": "王世贞",
            "内容": "忠臣不可为，良臣不可求。李牧却秦师，功多竟不侯。\n朝谗进郭开，夕骨委荒丘。千金卖社稷，举宗托仇雠。\n蒙恬破匈奴，挟箠河南收。长城五千里，雉堞如云浮。\n赵高从中制，片纸下沙丘。扶苏掩袂啼，一剑死阳周。\n合若投胶漆，弃若覆水杯。捐脰非所难，谁为终国忧。\n我欲寄此曲，此曲多悲思。今日乐相乐，别后莫相疑。"
        },
        {
            "标题": "谒陵有述 其一",
            "作者": "王世贞",
            "内容": "天开鸿濛秀，万古抱日月。下有诸仙宫，神龙蜕其骨。\n灵气函山泽，草木亦精发。仰观太清表，隐隐浮员阙。\n九幽导金灯，六丁护玉箧。隧途流松风，霓旌昼明灭。\n恐是七帝游，群真来趋谒。小臣虽末贱，谬从大夫列。\n尸禄帝所嗔，微诚何由达。"
        },
        {
            "标题": "妙高峰",
            "作者": "王世贞",
            "内容": "金山妙高台，飞到峰头住。逢师卓锡声，不敢复飞去。"
        },
        {
            "标题": "酬子相 其一",
            "作者": "王世贞",
            "内容": "美人忽相赠，佳句比南金。客讶山涛札，予知湖海心。\n已能苏病骨，不必问知音。把向中庭诵，明河秋色深。"
        },
        {
            "标题": "大司马阴公出扇索书近作污茧之后复得一律博笑",
            "作者": "王世贞",
            "内容": "尚书自是岷峨英，四始究极八法精。"
        },
        {
            "标题": "华员外改南司马部分韵",
            "作者": "王世贞",
            "内容": "华君自返苏门啸，垂白公车待明诏。司农榷税力不任，愿得閒曹寄渔钓。\n朝游采石访李白，夕向金陵歌谢眺。长安冠盖者谁子，珥玉纡朱互矜耀。\n龙颔欲结千岁穴，青春已随东去曜。鹓雏高逝腐鼠嚇，鹪鹩卑栖黄鹄笑。\n君家学士亦如此，碧山焚鱼尚年少。"
        },
        {
            "标题": "省坐无赖阅杂册花草禽鸟凡十六色各成一绝漫题其后 其二 金钱花",
            "作者": "王世贞",
            "内容": "日落千缗散漫垂，华清初浴太真儿。请看师相城西邸，应是河阳满县时。"
        },
        {
            "标题": "送林君自江南帅入领禁兵",
            "作者": "王世贞",
            "内容": "白麻黄纸日相闻，燕颔虬须故不群。父老争持都护绶，君王借控羽林军。\n轻舟敌浪全须石，大旆凌风半入云。见说匈奴先款塞，可容麟合画元勋。"
        },
        {
            "标题": "拟访故兵曹段文贵不遂寄此",
            "作者": "王世贞",
            "内容": "闻君易水畔，日夕理蒿莱。自枉踰垣避，虚惭访棹回。\n十年追握手，一别滞衔杯。咄咄书能薄，乌乌听莫哀。\n罢官吾党事，多难世人才。倘问黄金力，犹填郭隗台。"
        },
        {
            "标题": "精列",
            "作者": "王世贞",
            "内容": "独何之，天地相雠诅，其间安得怡，其间安得怡。亮怀千秋向，焉能度一时。\n愿攀飞龙翼，故里以徘徊，故里以徘徊。飞龙腾天去，鳅鳝来相依，鳅鳝来相依。\n眸子向内生，谁为辨雄雌，谁为辨雄雌。和光同其尘，老氏我所师。\n金石随年销，真人旷无期。"
        },
        {
            "标题": "经彭泽有怀陶公",
            "作者": "王世贞",
            "内容": "陶公辞彭泽，亦复聊其生。磬折岂足劳，而以事躬耕。\n安能如旅葵，百谷产中庭。鼎鼎百年内，贵在愿与并。\n浊醪佐新诗，聊以娱性灵。偶然获为人，偶获千载名。\n名者自随之，获者安所营。窃窥逸民言，令人愧浮荣。"
        },
        {
            "标题": "乐府变十章 其四 石头变",
            "作者": "王世贞",
            "内容": "百鹙能击鹰，百蚁能齧虫。石头众儿郎，晨起各汹汹。\n劲足扶老拳，立蹴肥司农。可怜肥司农，七尺气如虹。\n小如一孤雏，引脰悬高空。挦扯大司马，蒲伏中山公。\n鹄立群公卿，鼠窜血肉中。九日不解甲，十日不开营。\n金帛捆载来，坊市无人行。黄纸诏书下，朝鼓何瞳瞳。\n尽赦诸军罪，追夺司农名。司农孤榇归，儿女泣吞声。\n诸军欢呼散，大酒肥羊羹。杀人不抵偿，不追首事踪。\n司马不削官，中山不削封。扬扬众公卿，还复休其官。\n弱者饿欲死，强者醉詈天。时无贺六浑，焉知散财结少年。"
        },
        {
            "标题": "萧懋建户部弃官后游杭以西湖诸长歌见寄赋此为赠",
            "作者": "王世贞",
            "内容": "当时萧次公，不受后曹诘。幞被归去来，秋风卧石室。\n尽橐买一船，钱塘比湘汩。壮气黯不收，虹霓缠其笔。\n两峰斗嵯峨，千秋写萧瑟。诧谓官不贫，珠玉纵横出。\n地留西湖胜，天与山人日。纵有䱬文鳐，勿疗敬微疾。"
        },
        {
            "标题": "乐府变十章 其六 大地变",
            "作者": "王世贞",
            "内容": "黄河自天，浩荡东奔。破泾浊渭，以趣龙门。仙掌失蹠，铲其冠莲。\n二室终南，划吻窒咽。富媪躨跜，疻痏遍体。函关改途，砥柱徙水。\n连城拉然，峨甍倒悬。千井横流，万灶罢烟。土欲压人，不避豪族。\n何所非髽，谁适为服。遗火四焚，与怜接照。人鬼竞号，莫辨两曜。\n雍并之黎，将靡孑遗。粥我衣我，惟帝是祈。帝坐细旃，上相相焉。\n曰古尧汤，数莫敢奸。灵蓍之囿，不产恶草，岂伊善良，而遘凶天。\n呜呼天乎，存不恤亡而亡，是雠且吾已矣夫。"
        },
        {
            "标题": "寄题吴明卿参政北园",
            "作者": "王世贞",
            "内容": "使君天许卧林丘，背郭园成事事幽。槛外星辰依北极，坐中冰玉尽南州。\n族云䁆蔼三舂变，平楚苍茫一鉴收。乞得邻花添烂漫，偶来山鸟献钩辀。\n怪他妨醉平泉石，便我寻芳杜若洲。机事总忘难抱瓮，生涯虽小学垂钩。\n邙山地贵夸编埒，玄武陂宽好竞舟。争以侬家五亩墅，白公池馆让风流。"
        },
        {
            "标题": "静坐",
            "作者": "王世贞",
            "内容": "兹方信閒适，吏事随所遣。白日偶属余，胡为但令晏。\n渔猎千古间，所得亦已鲜。空檐滴残雪，寒垆袅馀篆。\n默坐无所思，悠然端倪显。欲窥静者功，微青冒枯藓。"
        },
        {
            "标题": "九江道中大风",
            "作者": "王世贞",
            "内容": "乌头千树捲秋蓬，乱激飞涛拍大空。坐起船窗浑不觉，此生原惯石尤风。"
        },
        {
            "标题": "九里松",
            "作者": "王世贞",
            "内容": "未叩三天竺，先过九里松。青葱表河润，夭矫失秦封。\n云结诸天座，风和万壑钟。翔空尾鸾凤，坼地甲虬龙。\n花满馀杭酿，脂充石室供。唯输道傍客，行止一藜筇。"
        },
        {
            "标题": "题马大夫九里松隐居 其一",
            "作者": "王世贞",
            "内容": "偃盖垂髯一万株，郁葱佳气冠江湖。长依汉地三天竺，不数秦时五大夫。\n永夜涛声遥自合，高秋岭色未全孤。无劳白眼轻人世，雨后芝苓好更锄。"
        },
        {
            "标题": "南岷山歌为御史大夫南充王公作",
            "作者": "王世贞",
            "内容": "君不见古皇鸿濛时，参井星精夜堕地。化为南岷山，山高八千丈，力奠金维控西裔。\n芙蓉片片青霞叠，中含太始以来雪。九井遥吞灌口烟，三峰倒映峨眉月。\n鶱飞凤仪，蜿蜒回龙。星斗夕亏，风雷昼封。\n挺孤碧之峭削，郁群苍以巃嵷。下有寒泉漱芳玉，谁云出山令泉浊。\n泻作嘉陵江水声，日夜潺湲映天绿。山人少时此山居，薜萝裳壁云储胥。\n时吟蜀肆君平易，不著临邛司马书。北山无猿鹤，东山有苍生。\n以兹拂衣出，聊作应世行。为雨为云润七泽，䇄然岂负兹山色。\n麟阁今标如砺功，龙门复表回澜力。南岷山，何足拟，从兹以西二十四万里。\n昆崙中天作天柱，山人之名亦如此。"
        },
        {
            "标题": "题马大夫九里松隐居 其二",
            "作者": "王世贞",
            "内容": "云物苍然滃不开，中原真欲压徂徕。龙鳞日耸天朝干，乌尾霜讹御史台。\n半岭只闻鸾凤啸，百年谁辨栋梁材。饶他新息封侯好，杨柳萧条曲易哀。"
        },
        {
            "标题": "汉郊祀歌二十首 其十九 象载瑜",
            "作者": "王世贞",
            "内容": "象载瑜，角其牙。越昆崙，度流沙。飘若霞，赤雁仪。尾若芾，声中规。\n秣者谁，芝田禾。荐宣房，万福来。"
        },
        {
            "标题": "九日家忌掩关同年兄袁相国履善以三诗见督尊酒聊尔倚答",
            "作者": "王世贞",
            "内容": "萧条九日散宾俦，裁及豋高泪暗流。总为蓼莪捐令节，敢将萸菊破牢愁。\n霜严故国无鸿雁，气肃高林有鹴鸠。惭愧寓公袁相国，却缘尊酒费诗邮。"
        },
        {
            "标题": "久不得于鳞书书到得新诗数章喜而有作",
            "作者": "王世贞",
            "内容": "莫怪君书不易成，书成綵笔太纵横。仙桃要结三千岁，和璧须偿十五城。\n老去转多飞动色，病回犹识和歌声。吴门白马空如练，草色中原未可行。"
        },
        {
            "标题": "久旱微雨复霁",
            "作者": "王世贞",
            "内容": "初热乍减阴霏霏，喜剧便"
        },
        {
            "标题": "助甫宦楚久不得书赋此为寄",
            "作者": "王世贞",
            "内容": "高枕沧江岁屡移，渚宫旌节未应迟。虚劳白雁三湘转，依旧青山九处疑。\n老去交游随态失，怪来辞赋畏穷知。吴门岂少耕桑侣，为忆燕台握手时。"
        },
        {
            "标题": "久旱得雨",
            "作者": "王世贞",
            "内容": "枯已吾苗甚，愁深岁事论。疾雷翻地轴，飞汉写天门。\n鼓楫幽从诣，为农道转尊。寄声诸父老，一饭亦天恩。"
        },
        {
            "标题": "李宗伯以四绝句慰余请告赋此奉酬且伸后约 其一",
            "作者": "王世贞",
            "内容": "清狂贺监雪盈颅，再乞君王旧镜湖。最爱青莲李供奉，掌中投赠四骊珠。"
        },
        {
            "标题": "顾仲韩携酒船相送倾倒尤深因赠仲韩并及张长舆朱氏三子",
            "作者": "王世贞",
            "内容": "绿水摇晴旭，沧洲动午烟。谁携若下酒，来唤子猷船。\n屑玉玄谈美，披沙丽句圆。书探龙爪秘，画得虎头传。\n泥饮推三雅，风流数七贤。老夫从袜解，不待长君前。"
        },
        {
            "标题": "鞠歌行",
            "作者": "王世贞",
            "内容": "狡容颜，誇子都，以适师冕同狂且。承五弦，峄阳梧，搆爨宿火让焦枯。\n案驺虞，搏妖狐，扰捷安得同韩卢。骥骨立，仰晨餔，不遘伯乐竟盐车。\n鹰扬谁，老匹夫，徒手迫暮簏无鱼。相仲父，出囚拘，霸齐曷繇管夷吾。"
        },
        {
            "标题": "和苏长公妙高台韵",
            "作者": "王世贞",
            "内容": "佛印老秃翁，片言拄苏子。禅床咫尺间，忽掷千万里。\n不解弦中调，如风过牛耳。却望妙高台，嵯峨插天起。\n俊雕摩空没，波平四如砥。意气稍得舒，归来对隐几。\n卷我广长舌，避汝坚利齿。初若锥遇锤，契则针投水。\n欲识苏子谁，长爪梵志是。不向无智生，宁向有智死。"
        },
        {
            "标题": "周三俊郎时诵道书辞其舅学士公游南太学得绝句二首 其一",
            "作者": "王世贞",
            "内容": "十里珠帘出晓妆，长干春色待周郎。从他误曲毋劳顾，留得斋心奉紫皇。"
        },
        {
            "标题": "道过一岭曰米花村其名颇雅因为成一绝",
            "作者": "王世贞",
            "内容": "夹溪黄叶路，三户米花村。车马须臾事，寒山日掩门。"
        },
        {
            "标题": "周三俊郎时诵道书辞其舅学士公游南太学得绝句二首 其二",
            "作者": "王世贞",
            "内容": "袖里南华与舅论，翻从玉润爱冰神。晚菘早韭山中味，慎莫夸他肉食人。"
        },
        {
            "标题": "奉送泉州守周师改郡赴京",
            "作者": "王世贞",
            "内容": "露冕闽江惜别迟，莼鲈已慰故园思。曾沾父老攀辕泪，亲领君王保障辞。\n病间可容长孺卧，政成还与细侯期。它年梦里三禾失，总道功名治郡时。"
        },
        {
            "标题": "君子行",
            "作者": "王世贞",
            "内容": "莫以君子交，断绝小人欢。小人蓄疑毒，君子受其患。\n鲛蜃岂不雄，力能排丘山。所遇无完物，齿锷如刀镮。\n大造为馀种，置之溟海间。神龙不羞宅，喣沫各相安。\n所以太丘长，广道以自全。恻怆东京客，达者悲其贤。"
        },
        {
            "标题": "戏题钱叔宝临钟馗移居图",
            "作者": "王世贞",
            "内容": "开元宫中鬼称母，丞相中丞恣为蛊。帝遣钟君嗣黄父，逐鬼无功谪荒土。\n山阿被萝者谁姥，携雏橐装横周路。髑髅啾啾泣相语，夜半应烦老桑煮。\n钟君好往一返顾，木客跳梁山魈舞。君不吾留稍安堵，与君传神叔宝甫，异日相逢莫相苦。"
        },
        {
            "标题": "赠袁履善长史同年",
            "作者": "王世贞",
            "内容": "霜髯此日围棋叟，绿鬓当年同舍郎。出仅一身何假锸，行逾千里不赍粮。\n未论缁素皆亲属，才得湖山即故乡。似尔萧疏吾亦易，槛猿笼鸟更茫茫。"
        },
        {
            "标题": "穆君以近诗刻石并刻余诗寄谢",
            "作者": "王世贞",
            "内容": "隐豹斓斑不掩姿，环台琬琰有新辞。共传邺下韩陵石，全压江东幼妇碑。\n倚玉久应惭我秽，漱珠时复露君奇。怪来天际漳河色，忽有双虹映日垂。"
        },
        {
            "标题": "挽康山人裕卿",
            "作者": "王世贞",
            "内容": "结客翩翩满二京，雅闻然诺重康生。归来乐志粗欲就，老去潜夫犹未成。\n幸自故人收侠骨，谁从遗草问诗名。寡妻弱子能无恙，知有当年范巨卿。"
        },
        {
            "标题": "送袁子年守青州盖仆三十年宦游地也曾题诗刻石云门山侍御毛君近为亭覆之",
            "作者": "王世贞",
            "内容": "曾忆东方千骑尊，羡君仍拥五熊幡。城西渑水能为酒，槛外云山可作门。\n避舍盖公应自好，观风季子欲谁论。如闻台使豋临地，洗石重拈旧墨痕。"
        },
        {
            "标题": "孤鸳篇",
            "作者": "王世贞",
            "内容": "摩诃池上两鸳鸯，和鸣交颈共翱翔。一朝雌去不相待，却使雄栖欲断肠。\n不学秦家萧史妃，翻成汉代买臣妻。去似妖娼归北里，留如戍客滞辽西。\n生计凄凉枉痴待，主人恩重心难改。顾影犹疑怨耦从，闻呼自愧空名在。\n碧荇芳萍梦已虚，红颜绣羽渐凋疏。枝头恨杀连理树，水底生憎比目鱼。\n吴天独雁声相亚，臆中清泪如波写。已令明月不成机，复遣寒霜摧半瓦。\n总为情深有别离，他生未是此生非。孤魂倘傍韩冯墓，依旧双双一处飞。"
        },
        {
            "标题": "题徐汝思云门山诗刻石后",
            "作者": "王世贞",
            "内容": "拄笏高斋日几回，西山秋斲玉崔嵬。谁分使者连环去，却掩仙人射的来。\n石作长庚悬露掌，云为阊阖倚天台。缘君句好新题在，不为桃花路始开。"
        },
        {
            "标题": "倪驾部船政为十世利太宰纪录且有特命而仅守抚州于其行得二律勉之 其一",
            "作者": "王世贞",
            "内容": "戈船报政一时新，上考书封迥绝伦。仅将内史酬康乐，谁为东吴借寇恂。\n行部德星毋厌数，劝农春雨不愁贫。若语进贤应上赏，于今魏相许何人。"
        },
        {
            "标题": "翁中丞南巡歌",
            "作者": "王世贞",
            "内容": "自公之昔除烦苛，规调如山刍粟多。居人渐徙虎豹穴，大海欲戢鲸鲵波。\n片言龃龉辄投劾，安石不出苍生何。归来束书四壁立，岂有蜡屐双青蛾。\n若耶若镜不足钓，抱膝时时闻啸歌。夷德虽轻犹未厌，以兹颇晚山公荐。\n西汎三江奏春雪，南驰五岭开炎霰。汉筴恒馀圮上编，齐书尚郁聊成箭。\n今年五月天山定，圣主推轮飞六传。中丞獬廌铁作冠，宣室麒麟玉为殿。\n轻裘缓带来东吴，妖氛却扫旄头孤。星辰莽动铁如意，风雨长鸣金仆姑。\n拊循三军挟貉纩，惕息诸将昂虬须。馀皇万艘"
        },
        {
            "标题": "空城雀",
            "作者": "王世贞",
            "内容": "雀不能飞向天，又不能游深渊，胡为刺促草莽间。\n曷不愧其朝东而暮西，决翼仅寻丈，枪榆为天池。\n皇皇者何忧稻粱，田家罘罝正高张。何不舍去复彷徨，志命相就罹祸殃。"
        },
        {
            "标题": "四十咏 其十六 孔侍郎镛",
            "作者": "王世贞",
            "内容": "司空守荒郡，筚路启山林。万面若猿猱，片言剖其心。\n箫鼓荐丛祠，生存多飨歆。是以临没候，列宿表精祲。"
        },
        {
            "标题": "箜篌谣",
            "作者": "王世贞",
            "内容": "公无渡河，咨咨河波生鳞。公无渡河，咨咨河伯不仁。\n公不知兮，渡河而公溺之。妾知公兮，非兹流谁与归，呜呼噫嘻。"
        },
        {
            "标题": "拟古七十首 其四 孔北海融述志",
            "作者": "王世贞",
            "内容": "栖栖岐山穴，避狄如走兔。扰扰历下田，鹿豕朝与暮。\n时至偶有为，人功竟焉数。虞帝小鳏夫，虚名攘唐祚。\n西伯老秃翁，脱身美人赂。百兽岂自来，凤皇人谁睹。\n垂死窜苍梧，荐禹如有负。戎马践幽王，实以妖女故。\n大运等循环，智巧安能度。十读九废书，千秋荣朝露。\n寄声谢时达，毋为圣贤误。"
        },
        {
            "标题": "哭梁公实 其九",
            "作者": "王世贞",
            "内容": "当年太阿剑，拂拭有光辉。出狱果何意，延津还一飞。\n星辰元不没，河岳自相依。吾复怜雷令，人今识者稀。"
        },
        {
            "标题": "枯鱼过河泣",
            "作者": "王世贞",
            "内容": "鲂鲤水中居，寄声于枯鱼。女欲顾俦匹，不能保其躯。\n主饮过三爵，短袖出中厨。脯腊无不为，还得我时否。\n枯鱼泣寄声，鲂鲤太不慈。我当无女日，女当有我时。\n大海天茫茫，喣沫各相怡。但睹长千岁，焉睹后来菑。"
        },
        {
            "标题": "由西山别磴至乾坤一草亭西北望城楼西南望武安王庙",
            "作者": "王世贞",
            "内容": "沿溯石濑傍，十磴突平地。本谓入山深，那知出山易。\n旋螺结湫顶，步武一茅亭。俯看墙外陇，郁郁黄云平。\n落日满丽谯，粉堞尤羃历。箫鼓发丛祠，野火起枯柏。\n兴尽欲下来，曲水弄余晖。忽过金粟岭，天香逗人衣。"
        },
        {
            "标题": "苦思行",
            "作者": "王世贞",
            "内容": "帝母治金天，戴胜光陆离。弱水中间隔，安能奉仙仪。\n感此青鸟音，电毂下瑶池。遣信要上元，飘飖双玉衣。\n再拜前致诚，乞取五岳之真形。谓女胎，性多淫，杀毋为慕长生。\n柏梁亘穹霄，宇宙正佳兵。北风凄凄，白日就冥。虽有蟠桃，不栽茂陵。"
        },
        {
            "标题": "哭周宪副叔夜二首 其一",
            "作者": "王世贞",
            "内容": "忽得云间信，沈沦世所嗟。百年循吏传，十口孝廉家。\n落日窥诗草，严霜负鬓华。不知门弟子，若个是侯芭。"
        },
        {
            "标题": "倪舍人八十有三矣犹能跨马见访招提赠以佳句第用赐环为慰差非鄙怀聊抒奉答",
            "作者": "王世贞",
            "内容": "紫薇舍人冰玉姿，跃马看山犹未衰。生平颇诧和郢句，此日见为招湘辞。\n世才沾沾足自喜，余发种种奚能为。明年物色五湖畔，却挂羊裘君始知。"
        },
        {
            "标题": "哭周宪副叔夜二首 其二",
            "作者": "王世贞",
            "内容": "十载三为别，那堪此别遥。剑星飞后象，梁月梦回标。\n名尚山涛启，魂先宋玉招。未应弦便绝，流水觉萧条。"
        },
        {
            "标题": "寄石大理拱辰",
            "作者": "王世贞",
            "内容": "昔我游漳河，遘子结欢好。穆生携其醴，邃古恣搜讨。\n及乎承平日，子壮予亦老。朔风吹飞藿，倏忽辞中道。\n为合长苦晚，为别长苦早。蒲柳不待冬，引分就枯槁。\n寄言和氏璧，斯世方共宝。为照当有时，有光且自葆。"
        },
        {
            "标题": "燕燕诗五章章六句",
            "作者": "王世贞",
            "内容": "燕燕于庭，其掠也遒。人以为乐，我知其忧。惟垒之葺，而翼子是谋。"
        },
        {
            "标题": "题宋拓兰亭记后",
            "作者": "王世贞",
            "内容": "昭陵玉匣去人间，定武皇孙未易攀。留得云仍隆准在，不教惆怅忆龙颜。"
        },
        {
            "标题": "赠郑老还赵",
            "作者": "王世贞",
            "内容": "握手悲歌荐浊醪，别离人世几吾曹。行边落日滹沱壮，醉里谈天碣石高。\n千乘风云仍白璧，百年湖海自绨袍。茂陵词赋空相待，枚叔王门可重劳。"
        },
        {
            "标题": "醉后放言 其一",
            "作者": "王世贞",
            "内容": "快哉老伶荷锸，至竟还输一筹。死亦不须埋我，教他蚁乐鸢愁。"
        },
        {
            "标题": "咏物体六十六首 其三十三 老少年",
            "作者": "王世贞",
            "内容": "秋色空庭媚眼明，嫣然衰叶转盈盈。虚怜夏女能倾族，恰比徐娘尚有情。\n裛露丹枫聊借润，拒霜黄菊肯同盟。春英三五曾涂抹，短蔓长条恨已生。"
        },
        {
            "标题": "丁亥元日即事",
            "作者": "王世贞",
            "内容": "今岁元正大阴晦，儿童寂寂收笑喧。已无云物媚清旦，祗有雷电摇黄昏。\n老慵不作画鸡帖，病废何知白虎樽。嗒然匡坐了吾事，莫教剥啄惊柴门。"
        },
        {
            "标题": "共戏乐 其四",
            "作者": "王世贞",
            "内容": "仙仙妙舞乐未央，陛下万寿民悦康。"
        },
        {
            "标题": "普晦去吏为道人为伯玉中丞募建肇林精舍值岁俭鲜应予辞晋臬未上聊出馀俸助之走笔短歌以赠",
            "作者": "王世贞",
            "内容": "我欲效法施，本来无一法。我欲效财施，匹如病阿育，一颇梨果作檀越。\n汝今辞吏我辞官，芒鞋共踏春山寒。化城原在中天里，始信娑婆着脚难。"
        },
        {
            "标题": "送昆山刘令入觐",
            "作者": "王世贞",
            "内容": "父老讴歌拥别筵，谁能借寇不朝天。清心白璧看同莹，治行黄金赐独偏。\n叶县仙人凫远日，中牟茂宰雉驯年。翻嫌刘宠生多事，不遣行囊长一钱。"
        },
        {
            "标题": "送李孟敬侍御还台",
            "作者": "王世贞",
            "内容": "十年贪识凤毛难，曾借中兴疏草看。家有一书司马法，人传八使惠文冠。\n霜驱夙雾过衡远，风送馀波上汉寒。共道朝廷尊自若，仍教李勉向台端。"
        },
        {
            "标题": "李夫人歌",
            "作者": "王世贞",
            "内容": "人耶仙耶，宛然而来者，畴为汝之权耶。仙耶人耶，翩然而去者，畴为汝之身耶。"
        },
        {
            "标题": "李于鳞损饷诸物侑以新诗走笔为谢 其一 石耳",
            "作者": "王世贞",
            "内容": "西山石耳堪砺齿，挟露过云味更新。莫怪殷勤相寄赠，只今谁是采芝人。"
        },
        {
            "标题": "李于鳞损饷诸物侑以新诗走笔为谢 其二 龙井茶",
            "作者": "王世贞",
            "内容": "龙井侬分玉乳花，虎丘余剪碧璚芽。何时踞坐松阴下，纱帽藤衫对品茶。"
        },
        {
            "标题": "拟古七十首 其六十六 李翰林白自明",
            "作者": "王世贞",
            "内容": "海色摇地绿，昆崙插天青。天地不相忌，千秋弄精灵。\n偶然复生余，抟作世人形。俗眼不能识，强呼为岁星。\n昨歌咸阳市，如意击玉瓶。醉骂文成侯，白眼春冥冥。\n新丰酒初熟，胡姬手如玉。十千换一斗，醉即垆头宿。\n中夜黎眉騧，银珰响相逐。上帝奏钧天，名姓登紫箓。\n蛾眉七十二，停筝待新曲。揽笔虹霞生，鸣毫风雨促。\n天姬粲瑶齿，重瞳亦回瞩。衣我宫锦袍，葡萄发醽醁。\n片言朝不投，夕买范生舟。三神未欲返，五湖且须游。\n鱼龙听咸池，遂为钓者求。愀然发长啸，千金等云浮。\n虞帝放丹均，波应及许由。不然箕山客，今作浔阳囚。\n黄鹄脱樊笼，低身瞰九州。衔珠报恩德，然后访丹丘。"
        },
        {
            "标题": "题阙 其七十六",
            "作者": "王世贞",
            "内容": "文饶一材臣，所至树风谊。会昌式微代，皇纽将解坠。\n立决万里筴，手挈三镇地。宠多器不任，为汰复为忮。\n垂老涉鲸波，白骨无所寄。但称裴司徒，不及李太尉。"
        },
        {
            "标题": "历阳道中阻风",
            "作者": "王世贞",
            "内容": "进步咫尺间，一落不复上。安得勒将军，为我牵百丈。"
        },
        {
            "标题": "为彭州李徵君题会泉隐居",
            "作者": "王世贞",
            "内容": "帝女勺银汉，泻之岷峨间。恍如一匹练，飞界万仞颠。\n喧奔虬龙啸，错落琼珠圆。蜀人有李意，学道殊精坚。\n浇田出白璧，炼药返红颜。何如饮神瀵，一住三千年。"
        },
        {
            "标题": "立秋夕与明卿过子相 其一",
            "作者": "王世贞",
            "内容": "久自淹烦暑，科头兴不赊。相携九秋色，一醉故人家。\n节序频深警，文章各未涯。谁将宋玉辨，付尔楚狂誇。"
        },
        {
            "标题": "立秋夕与谢山人孙徐李吴四比部登宣武城楼共得秋字",
            "作者": "王世贞",
            "内容": "客有相过选胜游，西山爽气满城头。尊前白破双鸿瞑，笛里黄催一叶秋。\n万户清砧新夜色，六宫团扇故年愁。登高幸不逢摇落，逃暑仍惊暑乍收。"
        },
        {
            "标题": "汉郊祀歌二十首 其十 天马之一",
            "作者": "王世贞",
            "内容": "帝图协，天马生。配乾行，函地精。喷明玉，汗殷赭。房为祖，龙为父。\n争回飙，掣流电。晨琅琊，夕沙苑。"
        },
        {
            "标题": "立秋夕与明卿过子相 其二",
            "作者": "王世贞",
            "内容": "清尊玳瑁发，高馆湛卢鸣。且黜人间语，凭骄秋外声。\n异时心竞折，流俗态相惊。回首驱公事，纵横任两生。"
        },
        {
            "标题": "立春前一日雪",
            "作者": "王世贞",
            "内容": "晓色千林起倦鸦，卧惊飞雪点窗纱。今朝残腊犹堪瑞，明日逢春恐是花。\n沾处渐怜鸳甃薄，舞来还傍翠楼斜。总饶郢客无新调，未许东风媚谢家。"
        },
        {
            "标题": "二友篇 其二 吾弟学宪世懋",
            "作者": "王世贞",
            "内容": "吾弟一世才，孝友复天性。感慨家难余，需徐傲时聘。\n兴文良郁跂，流翰亦彪炳。熟复循吏篇，所莅必响应。\n人诵关西学，家传豫章政。一戢秾艳规，夷然遂无竞。\n稍阑坟素业，颇寄农圃兴。所患余有身，衰来遂为病。\n起色待尔发，肉枯宁天幸。窃从毛君教，相将访真境。"
        },
        {
            "标题": "送林户部敬夫出守雷州时敬夫以诗留别 其一",
            "作者": "王世贞",
            "内容": "花封上考旋浮沈，粉署陪京更滞淫。晚得郡符聊解摈，可从文苑觅知音。\n三刀不独方州梦，十里还成到海吟。莫向雷门疑布鼓，远臣今系圣皇心。"
        },
        {
            "标题": "傅公瑕携丽人梅花新居贻书自辨而诗有晚得新交萼绿华语盖指梅也且索和章赋此驳之并用志嘲",
            "作者": "王世贞",
            "内容": "见说新居傍若耶，时过莲女鬓如鸦。纵令解赠金条脱，未必真逢萼绿华。\n为雨为云终属梦，非空非色向谁夸。道人也住梅花屋，纸帐疏棂月影斜。"
        },
        {
            "标题": "送林户部敬夫出守雷州时敬夫以诗留别 其二",
            "作者": "王世贞",
            "内容": "五马虽荣未足酬，白门郎署少风流。惭无启事同新沓，薄有诗篇答播州。\n在宥总偏雷电至，不扬那为海波愁。贪泉便饮难移念，廉石将从压载留。"
        },
        {
            "标题": "大小莲花峰",
            "作者": "王世贞",
            "内容": "大莲花峰房欲披，小莲花发蕊离离。莫轻游子无仙骨，我解栽花发火池。"
        },
        {
            "标题": "同舍弟邀汪伯玉仲淹昆弟游莲花庵",
            "作者": "王世贞",
            "内容": "帝城西北有莲宫，水槛冰壶面面通。甘雨跳珠千叶上，法云垂绮百花中。\n诗携爱弟蓝田侣，酒许徵君白社风。莫向幻人论色界，望来烟景坐来空。"
        },
        {
            "标题": "刘秀才弃官学佛书此赠之",
            "作者": "王世贞",
            "内容": "翛然持一钵，信足傍丛林。却笑庞居士，犹多处置心。\n衔花境自小，结草坐从深。觅已了不得，可师何处针。"
        },
        {
            "标题": "赵瑟曲",
            "作者": "王世贞",
            "内容": "素女留弦清且悲。谁其工者邯郸姬。玫瑰贴柱黄金徽。\n黄金徽，白玉管。侬意长，欢意短。"
        },
        {
            "标题": "悲七子篇",
            "作者": "王世贞",
            "内容": "文翁信其真，履坦物不隔。许老初耿介，晚负长舆癖。\n通蔽虽互妨，典刑尚可则。元朗业任侠，声酒恣所适。\n翩翩梁公子，养交不忘饰。子传青云姿，杜门事探索。\n如何中天谪，病使心志易。沈生慕落拓，王子工便辟。\n此曹富词源，兼多善酒德。年命一朝倾，转盼成陈迹。\n奄忽邺中论，恻怆山阳笛。神往形随敝，人生非金石。\n逝者不须臾，存者亦瞬息。安能使不悲，长悲竟何益。"
        },
        {
            "标题": "凉州曲 其一",
            "作者": "王世贞",
            "内容": "玉门春色胜临洮，敕使东来赐锦袍。闻道酒泉香似酒，不烦银瓮贮葡萄。"
        },
        {
            "标题": "凉州曲 其二",
            "作者": "王世贞",
            "内容": "千帐奚王作外臣，射雕归暮管弦新。笑来杯酒称兄弟，曾是沙场百战人。"
        },
        {
            "标题": "题阙 其三十二",
            "作者": "王世贞",
            "内容": "梁冀挟椒房，人主在股翼。一朝尸二公，举朝皆胁息。\n八使行按部，先埋都亭轭。带剑入尚书，跪领张陵叱。\n乐安与京兆，犹能僇其客。死者代相禅，生者不改直。\n宁如书生贵，横行于八极。"
        },
        {
            "标题": "两头纤纤",
            "作者": "王世贞",
            "内容": "两头纤纤梭鸣机，半黑半白盘中棋。腷腷膊膊乌队栖，磊磊落落一男儿。"
        },
        {
            "标题": "临江王节士歌",
            "作者": "王世贞",
            "内容": "临江国城多侠儿，"
        },
        {
            "标题": "临江仙 封太史韩友兰寿",
            "作者": "王世贞",
            "内容": "多少神仙官府在，少无拘束仙官。此翁仙福渐来完。\n庭前饶玉树，海上有青鸾。"
        },
        {
            "标题": "詹东图进士以所刻石书见示为成二绝赠之 其二",
            "作者": "王世贞",
            "内容": "不是君家詹舍人，紫微房后写丝纶。男儿自有如椽笔，一扫燕然万古新。"
        },
        {
            "标题": "为胡元瑞题绿萝馆二十咏 其十四 麈尾",
            "作者": "王世贞",
            "内容": "爱君两手色，白于手中玉。第深无诤义，麈尾何必秃。"
        },
        {
            "标题": "詹东图进士以所刻石书见示为成二绝赠之 其一",
            "作者": "王世贞",
            "内容": "题罢江东幼妇碑，公车二月到京师。十三经就如登石，除却中郎更有谁。"
        },
        {
            "标题": "凌大司马汝成成岭表功入参留务奉送一章",
            "作者": "王世贞",
            "内容": "春风十万偃貔貅，谁似元戎晋锡优。五岭舆图开一半，百蛮冠带比神州。\n银章首考中书令，画阁肩齐博陆侯。均佚莫言分洛好，玺书连夜下长秋。"
        },
        {
            "标题": "领郧阳命出朝口号",
            "作者": "王世贞",
            "内容": "五花小龙团墨敕，生新宝钞鸦翎黑。黄封饵合纷后随，法酒三杯壮行色。纵然才劣忝军镇，稍喜时清偃兵革。节度从他学襄样，征南自古多书癖。碧油幢底见故人，唤作粗官粗亦得。"
        },
        {
            "标题": "酒间赠楚人刘生",
            "作者": "王世贞",
            "内容": "黄州子鹅炙，煜若珊瑚明。日佐宜城酒，何如莼菜羹。\n若为吾楚舞，我欲歌刘生。但与醉燕市，能成千载名。"
        },
        {
            "标题": "十四夜复步月过从弟饮作",
            "作者": "王世贞",
            "内容": "秋气日以佳，秋月垂当团。晚获徒步趣，相与复盘桓。\n剥啄惠连门，揽衣不及冠。呼妇出斗酒，手自裁肴餐。\n素旻溢清波，炯然濯肺肝。慨兹人间世，所受殊已难。\n安能需令节，谋客始为欢。白露下沾衣，北斗自阑干。\n远树出严钟，隐隐将就残。抚枕追往境，怅焉浩无端。"
        },
        {
            "标题": "送少宰刘公宪谦迁南大司空",
            "作者": "王世贞",
            "内容": "凤池分手惜飞蓬，平土留京地望雄。启自山公传吏部，班应云母隔司空。\n鹓行八座星辰表，鹢首三江暮霭中。我欲无言浑未得，可应桃李忘春风。"
        },
        {
            "标题": "拟古七十首 其六十四 岑嘉州参塞宴",
            "作者": "王世贞",
            "内容": "边草五月绿，秦马三春肥。鸣鞭饰珂子，色夺宫罗衣。\n朝谒府主出，夕从射猎归。珊瑚照夜筵，行酒罗金绯。\n赵女青丝弹，胡姬白玉围。酒酣烛忽灭，语客任所为。\n横行缠头锦，零落珍珠琲。明月出东方，清波溢鸾旂。\n鸦青约素腕，双双扶入帏。北风旦暮吹，黄尘俱倒飞。\n如何咫尺地，步步春光辉。为谢盖大夫，时清刁斗稀。"
        },
        {
            "标题": "喜师锡比部夜来自南留酌有赠",
            "作者": "王世贞",
            "内容": "三载传书札，相逢恐未真。应门欢旧仆，屈指问交亲。\n鸡黍贫能具，莺花晚更新。相看素衣在，天地久风尘。"
        },
        {
            "标题": "将游阳羡过华明伯饯我惠山因憩俞氏园一首",
            "作者": "王世贞",
            "内容": "日余淹薖轴，托志在延搜。遵途告密戚，饯我以行游。\n选胜岂必遐，贵在获所求。青松夹长坂，菉竹被文流。\n探蠡酌清泠，沈慅洒然瘳。层霞缓川暝，归日使径幽。\n流憩仲蔚居，时兴浚冲愁。昔揽并大藩，今守各一丘。\n寄言天路者，寥廓多沈浮。"
        },
        {
            "标题": "辰玉应试留都赋此赠之兼赠孟孺 其一",
            "作者": "王世贞",
            "内容": "欲识操觚业，为之无以为。熟若转丸蜣，专则抱卵鸡。\n灵台仅一寸，武火安所施。"
        },
        {
            "标题": "怀肖甫鸿胪将之留都集唐句候之汉中 其一",
            "作者": "王世贞",
            "内容": "青山历历水悠悠，一任斜阳伴客愁。更把玉鞭云外指，计程今日到梁州。"
        },
        {
            "标题": "怀肖甫鸿胪将之留都集唐句候之汉中 其二",
            "作者": "王世贞",
            "内容": "红叶青山水急流，思君不见下渝州。明年此夕游何处，谢朓青山李白楼。"
        },
        {
            "标题": "九友斋十歌 其六",
            "作者": "王世贞",
            "内容": "我闻瞿昙四十九年，说法无一法，其如阿难总持成百夹。\n鸠摩莲花舌本生，玄奘舍利毫尖发。白马东来象教崇，青牛西去微言空。\n成都玉局授书后，渐与金仙相对雄。光庭灵素不须病，雅有片言为破诤。\n但令世幻一切捐，法宝玄珠炯双映。归去来，何快哉，两藏恰面湖山开。\n我不能一麻一米骨作柴，亦不能啖硫黄钟乳十二钗。\n顾家阿瑛竖子尔，亦解僧帽道人鞋。光明藏中大自在，有骨不借青山埋。"
        },
        {
            "标题": "题琉璃河新桥",
            "作者": "王世贞",
            "内容": "御水瀛州北，新桥大卤中。桥横三辅壮，水压九河雄。\n的历琼瑶砌，蜿蜒雾雨笼。神人为驱石，车马若排空。\n洞偃初亏月，楣飞欲霁虹。梵天从幻降，玄圃或潜通。\n鲸跃昆池雨，乌惊银浦风。霜蹄催凿落，霞舫破冲瀜。\n真作布金地，如窥献宝宫。今来题柱客，应小乘舆功。"
        },
        {
            "标题": "咏物体六十六首 其二十八 酴醾花",
            "作者": "王世贞",
            "内容": "暗香柔态出风尘，未取蒙茸刺眼新。妆粉不随朝雨尽，额黄长傍晚山匀。\n六朝清咏传倡女，三殿芳醪遍从臣。记取落英收拾后，流苏帐底有馀春。"
        },
        {
            "标题": "咏物体六十六首 其二十五 桂花",
            "作者": "王世贞",
            "内容": "五岭秋清瘴欲消，尉佗城外锁岧峣。金鹅岫暖花争发，玉兔宫寒叶未凋。\n明月自吹灵隐粟，白云谁诵小山谣。天香莫怪誇君采，曾蹑仙人上汉桥。"
        },
        {
            "标题": "酌六一泉为故茅学士书院",
            "作者": "王世贞",
            "内容": "六一居士迹不到，千古人呼六一泉。争信碧山茅学士，十年中夜枕泉眠。"
        },
        {
            "标题": "咏物体六十六首 其二十四 兰花",
            "作者": "王世贞",
            "内容": "十年憔悴傍灵均，澧浦传波色尚新。总为握香誇大国，可无含意托幽人。\n荣庭秀夺三花晓，纫佩芳留九畹春。我自当门逢弃掷，敢将时调怨沈沦。"
        },
        {
            "标题": "咏物体六十六首 其二十六 菊花",
            "作者": "王世贞",
            "内容": "三径虽荒尔尚存，故将秋色点衡门。千林落木谁堪殿，九日浮萸迥独尊。\n甘谷可延胡傅考，沅波谁返屈生魂。何如且向东篱下，潦倒支颐付酒樽。"
        },
        {
            "标题": "追补姚元白市隐园十八咏 其十二 柳浪堤",
            "作者": "王世贞",
            "内容": "垂杨酿新柳，荡漾如春波。欲学三眠稳，其如波响何。"
        },
        {
            "标题": "康裕卿护朱郎中丧南归二绝句 其二",
            "作者": "王世贞",
            "内容": "平陵结客晚知名，侠骨于今死不轻。若见宗人子元面，莫将萧肓拟康生。"
        },
        {
            "标题": "咏物体六十六首 其三十 水仙花",
            "作者": "王世贞",
            "内容": "瑶池消息路还通，谪籍初分弱水东。吟罢冰壶秋片片，摘残珠蕊夜丛丛。\n霓裳舞夺唐宫月，纨扇歌留汉殿风。零落总如交甫佩，汉江清梦晓来空。"
        },
        {
            "标题": "龙笛曲",
            "作者": "王世贞",
            "内容": "苍龙啸波夜泬寥。美人如云袂飘飖。历乱纤玉启樱桃。\n启樱桃，吹杨柳。度关山，尽回首。"
        },
        {
            "标题": "咏物体六十六首 其一 梅花",
            "作者": "王世贞",
            "内容": "窈窕娉婷白玉肤，立残清照角声孤。陇头风起家家雪，庾岭人归字字珠。\n南国容华愁易老，中原消息梦还徂。东君大许群芳在，次第冰霜问有无。"
        },
        {
            "标题": "咏物体六十六首 其三十一 草芙蓉",
            "作者": "王世贞",
            "内容": "江浦波心千叶残，江干木末万花酣。夹城含露辉天仗，高堞垂霞护锦官。\n欢似美人临镜坐，愁如思妇怯衣寒。幽怀一片凭秋月，桃李如今梦已阑。"
        },
        {
            "标题": "咏物体六十六首 其三十二 玉簪花",
            "作者": "王世贞",
            "内容": "湛湛娟娟白露漙，折来纤手映俱寒。斜依阿鬌千丝髻，好傍芙蓉七叶冠。\n拥坐金钗愁自失，辟尘犀导懒同看。佳人别有贞心托，倚遍东风十二栏。"
        },
        {
            "标题": "咏物体六十六首 其三 桃花",
            "作者": "王世贞",
            "内容": "度索山头春正奢，安期玉枣并如瓜。谁留汉殿千秋核，瞥见秦人万树花。\n枝动乍沾眉际月，蕊残微破脸中霞。莫嫌蜂蝶无才思，闻道东邻有宋家。"
        },
        {
            "标题": "咏物体六十六首 其二十九 佛见笑",
            "作者": "王世贞",
            "内容": "曼陀优钵总堪疑，上苑何由借一枝。为问天华拈法处，可当迦叶破颜时。\n给园初果知难结，色界孤根未可移。肯为东君怨摇落，因风片片浴香池。"
        },
        {
            "标题": "咏物体六十六首 其三十四 蟠松",
            "作者": "王世贞",
            "内容": "峭茜青葱滃不消，苍然岳色满庭皋。虬髯欲振千林月，凤吹遥翻万壑涛。\n摧挫冰霜心自保，屈盘霄汉意徒高。坚贞欲有刘生咏，憔悴逢人用解嘲。"
        },
        {
            "标题": "康裕卿护朱郎中丧南归二绝句 其一",
            "作者": "王世贞",
            "内容": "布袍甘涴鹿车尘，别酒凄其肯入唇。何限霜前杨柳色，陌头初赠有心人。"
        },
        {
            "标题": "龙泉观",
            "作者": "王世贞",
            "内容": "摩天群峭石骨，护壁万绿松髯。过桥泉声忽怒，破窦风意时尖。"
        },
        {
            "标题": "汉女行寄张助甫",
            "作者": "王世贞",
            "内容": "汉帝惜倾城，双蛾当三千。偶然转盼失颜色，㸌如流波坠九天。\n阿监摇唇婕妤笑，看取它人领光耀。宝镜羞窥永巷身，银灯望断长门诏。\n我从选部识张卿，天下红颜俱却行。片言进退群公坐，一字低昂千古名。\n不合文章犯牛斗，也学吾曹厄阳九。扣角敢唱龙蛇歌，折腰自称牛马走。\n当时广平百不忧，谓言茂陵将见求。金鱼岂羡鵩鸟地，黄鹤独唤苍梧愁。\n三楚褰帷声赫奕，百城墨吏秋霜慑。故旧俱传勃海书，何人为发中山箧。\n即今龙卧汝颍间，杜门日玩浮云閒。但令班女重升辇，争道君王不赐环。"
        },
        {
            "标题": "龙泉关",
            "作者": "王世贞",
            "内容": "层峦不尽锁氤氲，剑气时干北斗文。浩荡天为三晋党，清凉水自五台分。\n关如赵璧常完月，岭似并刀欲剪云。总为山河能表里，蓟门何限羽林军。"
        },
        {
            "标题": "过龙泉观冒雨行即景",
            "作者": "王世贞",
            "内容": "峭风含雨自成悽，宛转襄城辙渐迷。岩电忽垂疑帝笑，江雷初上似儿啼。\n遥旌破壁看初没，杂树含烟晕却齐。恍忽淮南朝帝过，西岩喔喔午时鸡。"
        },
        {
            "标题": "调方景武方长仅三尺而为戚大将军幕客",
            "作者": "王世贞",
            "内容": "宽裾乍曳蓟门尘，曾睹新篇动七闽。名似要离那恨小，请同方朔莫言贫。\n东门此去无长狄，上帝由来有弄臣。见说府公难喜怒，可将书记属王珣。"
        },
        {
            "标题": "汉郊祀歌二十首 其十八 朝陇首",
            "作者": "王世贞",
            "内容": "朝陇首，蒐大荒。帝沛祥，白麟降。嶷脩角，文周定。万走怿，共余命。\n骖玉辂，导鸾旂。左赤豹，右青猊。踰弱水，宾金母。霞醴汎，云璈举。\n頫东牖，顾中原。杳如发，憯不欢。御飘忽，晻飞迣。耳留跸，目穷旆。\n朝玄圃，夕沙墅。坐明堂，餔四海。"
        },
        {
            "标题": "泸州苏丈由夕拜谪丞吴江来署昆篆方著政声与余一见杯酒平生即席有黄陂新命因成六绝句奉壮行色情见乎辞 其三",
            "作者": "王世贞",
            "内容": "百遍行杯到手空，酒阑风雅自争雄。前身敢道王摩诘，天下文章小许公。"
        },
        {
            "标题": "夜发卢沟有感",
            "作者": "王世贞",
            "内容": "鸡鸣只傍五更长，瘦马陵兢影自伤。一样卢沟桥上月，不知南去便如霜。"
        },
        {
            "标题": "陆羽泉",
            "作者": "王世贞",
            "内容": "康王谷瀑中泠水，何似山僧屋后泉。客至试探禅悦味，玉团初辗浪花圆。"
        },
        {
            "标题": "四十咏 其三十五 朱中丞纨",
            "作者": "王世贞",
            "内容": "中丞匪躬者，仗钺事专征。瘴海肃鲸波，舟航偃不惊。\n涣群婴众铄，披已乃孤诚。安能对狱吏，慨焉捐此生。"
        },
        {
            "标题": "昆山王大尹汝平入拜客部员外郎",
            "作者": "王世贞",
            "内容": "琴声不断宓生堂，再见除书出未央。圣主久宽宗正法，词人多拜客曹郎。\n江波尽叠尊前泪，山月将充橐里装。若语赐金增秩事，中兴循吏有辉光。"
        },
        {
            "标题": "上庐山天池寺",
            "作者": "王世贞",
            "内容": "使君五马一踟蹰，为爱匡山胜不虚。亭出御书天子鄣，水成仙乐圣僧庐。\n微阴液雪瑶时破，寒色留枫绣自如。未有仙才同谢监，将分佛地卜吾居。"
        },
        {
            "标题": "泸州苏丈由夕拜谪丞吴江来署昆篆方著政声与余一见杯酒平生即席有黄陂新命因成六绝句奉壮行色情见乎辞 其一",
            "作者": "王世贞",
            "内容": "才闻吴曲奏云和，忽倚征帆唱楚歌。两地春风试商略，吴江争似楚江多。"
        },
        {
            "标题": "高唐王席上有怀齐东故王",
            "作者": "王世贞",
            "内容": "一曲清商露未收，坐间枚叟泪潜偷。那堪花萼楼头色，半入池塘梦里愁。"
        },
        {
            "标题": "题东溪书屋其人中丞南溪公兄也",
            "作者": "王世贞",
            "内容": "徵君夙有尚，卜筑东溪头。人如叔度朗，宅比剡中幽。\n地润双珠吐，天空一镜收。朝宗竹箭水，解冻桃花流。\n初日绮文悦，条风罗带愁。渔家薜荔网，浣女木兰舟。\n拄颊西山晓，濯缨沧渚秋。君仍洗颍去，仲乃钓磻游。\n雨雪何年夜，能容王子猷。"
        },
        {
            "标题": "题王晋卿烟江叠嶂图苏子瞻歌后仍用苏韵",
            "作者": "王世贞",
            "内容": "千涛跃江千叠山，晴烟笼山山吐烟。与君拄笏聊骋望，但见一气长苍然。\n细看云腰出矮屋，复有木末奔寒泉。渔网迎阳罥小港，布帆吹籁弥平川。\n王家禁脔得此景，骨格迥出荆关前。胸中八九小云梦，笔底万顷沧浪天。\n眉山学士高兴发，秀句欲夺春江妍。以兹不爱玉堂美，去买阳羡山中田。\n此图此歌有神护，小住人间四百年。摩挲绢素开黯淡，飞舞醉墨藏便娟。\n卧游斋头一展看，恍若身对湘巫眠。鼎湖髯挂都尉去，学士亦作芙蓉城内仙。\n邹阳后身薄自晓，舍我谁结三生缘。呜呼江烟幻灭在俄顷，万古不废王苏篇。"
        },
        {
            "标题": "落花叹",
            "作者": "王世贞",
            "内容": "叹落花，花落何飘零。狂风如剪刀，越罗綷縩不胜情。\n蹀"
        },
        {
            "标题": "为林子腾茂才题桃花图寿",
            "作者": "王世贞",
            "内容": "闽中乔木俱成林，林家主人饶隐心。时篘竹叶千斛酒，来坐桃花万树阴。\n淡日轻烟酿芳暝，翠羽黄鹂唤妆醒。开处疑蒸紫帽霞，浇时欲涸旃檀井。\n祝君度索三千春，有子仍为金母珍。汉帝方征上林植，可容长作武陵人。"
        },
        {
            "标题": "答仲蔚岁暮逢二子行同徐汝宁作",
            "作者": "王世贞",
            "内容": "令弟颇出楼家鲭，同云忽紫天冥冥，客起欲舞主欲停。\n王生往事不挂口，与君且谈汝宁守。汝宁自卖南山田，醉来新月十五弦。\n鹔鹴半作酒胡物，鹍鸡暂货商人船。君莫为二子，题诗怜坎坷，千古声名眼前过。\n归客何曾怕凤衰，此公似未甘龙卧。"
        },
        {
            "标题": "题奕棋图",
            "作者": "王世贞",
            "内容": "松下两仙人，棋声日敲击。不愁清景移，愁它杀机发。"
        },
        {
            "标题": "旅梦作恶书此自解",
            "作者": "王世贞",
            "内容": "沟壑偶不死，来为世人弄。太湖七千顷，烟霞竟谁共。\n残月将曙来，清钟应霜动。殇子久已觉，彭聃犹然梦。\n去去勿复陈，吾生有吾重。"
        },
        {
            "标题": "落帽峰",
            "作者": "王世贞",
            "内容": "戴仙掉头蹑白虹，有帽却堕罡风中。不忧天地为绝倒，何物人间老秃翁。"
        },
        {
            "标题": "北高峰望大江暮归即事",
            "作者": "王世贞",
            "内容": "扪萝直上鹫峰头，缥缈平沙瞰碧流。匹练中分吴越地，双高对表帝王州。\n凭虚霁景骄相袭，入暝湖光炯不收。扶路啸歌那觉晚，丽谯清响滴银虬。"
        },
        {
            "标题": "四十咏 其五 沈山人明臣",
            "作者": "王世贞",
            "内容": "嘉则少负奇，从事车骑幕。侠气贯秋旻，藻词丽朝雘。\n千人废喑呜，百氏从挥霍。屠子一代盟，朱生九原诺。\n族贵文亦就，是以不落莫。"
        },
        {
            "标题": "初春同俞仲蔚及舍弟敬美登马鞍山得四首以山高月小为韵 其一",
            "作者": "王世贞",
            "内容": "落日犹命屦，爱此城内山。初携惠连往，寻以长瑜还。\n清磬杳蔼外，行人苍翠间。扶酲过邻圃，独树梅花閒。"
        },
        {
            "标题": "初春同俞仲蔚及舍弟敬美登马鞍山得四首以山高月小为韵 其三",
            "作者": "王世贞",
            "内容": "冯策凌绝崖，呼觞陶嘉月。疏林叩幽牝，泠然中心悦。\n暝色坐来改，飞鸟时自没。望望逼城嚣，徘徊不能发。"
        },
        {
            "标题": "为胡元瑞题绿萝馆二十咏 其四 书笥",
            "作者": "王世贞",
            "内容": "一字少有余，五车多不足。七日暴君笥，何如晒君腹。"
        },
        {
            "标题": "为胡元瑞题绿萝馆二十咏 其三 剑",
            "作者": "王世贞",
            "内容": "叶叶双芙蓉，半蚀土花碧。乍可千岁埋，不借一夫力。"
        },
        {
            "标题": "为王学士题马鞍山",
            "作者": "王世贞",
            "内容": "遥从駊騀出层峦，揽辔还应得大观。揭地秦鞭驱作障，飞空穆驭且留鞍。\n驼峰对拥春云暖，熊耳双悬海色寒。见说史成蒙主锡，装来七宝凤池看。"
        },
        {
            "标题": "同舍弟敬美真上人游大佛寺遇雨作",
            "作者": "王世贞",
            "内容": "飞鹫岧峣傍紫冥，坐来烦暑入清泠。千山忽掩风云碧，双眼偏留薜荔青。\n檐鸽过雷时自堕，钵龙旋雨暗闻腥。深杯但至毋论数，慧远于今也不醒。"
        },
        {
            "标题": "履省任后之吴兴部戏作",
            "作者": "王世贞",
            "内容": "纵然名姓堕尘寰，身比阇黎可较闲。锡杖乍飞天竺寺，芒鞋还踏道场山。三生公案聊须检，十部除书了不关。细雨斜风应便住，故乡原在一帆间。"
        },
        {
            "标题": "封詹事王公葬词四章 其二",
            "作者": "王世贞",
            "内容": "送车倾海峤，上冢尽公卿。风递苏耽哭，天回子晋笙。\n刍灵俱气象，槐荫转峥嵘。更是沙堤就，如龙傍夜城。"
        },
        {
            "标题": "初春同俞仲蔚及舍弟敬美登马鞍山得四首以山高月小为韵 其二",
            "作者": "王世贞",
            "内容": "危坐揽群秀，天风吹布袍。吴江疋练白，泖塔孤茎高。\n斗酒寒不醉，剑歌短益豪。谁怜今仲蔚，此下有蓬蒿。"
        },
        {
            "标题": "初春同俞仲蔚及舍弟敬美登马鞍山得四首以山高月小为韵 其四",
            "作者": "王世贞",
            "内容": "久矣甘尘栖，兹焉忽世表。披襟当澹荡，纵屐探窈窱。\n落日樵采竞，归路牛羊小。何以见幽悰，入门后栖鸟。"
        },
        {
            "标题": "封詹事王公葬词四章 其四",
            "作者": "王世贞",
            "内容": "室纵滕公旧，棺夸叶令良。宁如天语锡，更表国恩长。\n斗汉垂丹旐，风云护白杨。似闻墦祭后，俎豆已宫墙。"
        },
        {
            "标题": "封詹事王公葬词四章 其一",
            "作者": "王世贞",
            "内容": "尘世虽堪恋，钧天已借留。神孙化玉局，令子覆金瓯。\n帝日悬碑首，卿云挂垄头。此时华表上，应有鹤来投。"
        },
        {
            "标题": "为胡元瑞题绿萝馆二十咏 其二 琴",
            "作者": "王世贞",
            "内容": "谁言广陵散，便逐嵇生逝。小作三日思，归鸿渺然至。"
        },
        {
            "标题": "为胡元瑞题绿萝馆二十咏 其十三 博山垆",
            "作者": "王世贞",
            "内容": "匡床金博山，上有鹧鸪斑。轻飔约香雾，袅袅上云鬟。"
        },
        {
            "标题": "封詹事王公葬词四章 其三",
            "作者": "王世贞",
            "内容": "舄奕纶褒下，纵横节使来。一时丛庆吊，四海让荣哀。\n树玉深俱栋，阶兰隐渐荄。人间事略备，谁与报泉台。"
        },
        {
            "标题": "为胡元瑞题绿萝馆二十咏 其五 玉磬",
            "作者": "王世贞",
            "内容": "濯濯泗滨玉，泠泠时一拊。门有荷蒉言，汝心在千古。"
        },
        {
            "标题": "为胡元瑞题绿萝馆二十咏 其八 胆瓶",
            "作者": "王世贞",
            "内容": "小小一军持，时露春消息。掷去色即空，插来空即色。"
        },
        {
            "标题": "买鸡",
            "作者": "王世贞",
            "内容": "儿童爱春懒，为买汝南鸡。不晓幽人意，翻令拂曙啼。"
        },
        {
            "标题": "十二属 归思",
            "作者": "王世贞",
            "内容": "梁苑辞兔耕，商丘罢猪牧。狗马病未已，龙蛇年可卜。\n世自饶虎冠，吾宁蹈猴沐。昼鼠饥猎床，昏鸡倦栖木。\n牛羊下来否，相从老空谷。"
        },
        {
            "标题": "为胡元瑞题绿萝馆二十咏 其七 棋",
            "作者": "王世贞",
            "内容": "欲知九枰胜，来自孤山媪。但赌宣城郡，不赌谢公墅。"
        },
        {
            "标题": "闻谢茂秦客死魏郡寄诗挽之",
            "作者": "王世贞",
            "内容": "如闻邺下仰风流，䠥躄谁令走魏州。老去一编文苑足，病来孤枕客星愁。\n江湖气尽无芒屩，妻子情偏有蒯缑。总为济南抔土在，也堪挥泪布衣游。"
        },
        {
            "标题": "为胡元瑞题绿萝馆二十咏 其十一 螺杯",
            "作者": "王世贞",
            "内容": "君房鹦鹉杯，堪汝醉千日。那似壶公壶，易入还易出。"
        },
        {
            "标题": "为胡元瑞题绿萝馆二十咏 其十二 琴石",
            "作者": "王世贞",
            "内容": "飒尔金飙过，嘐然冰弦响。彷佛百尺桐，仍栽峄山上。"
        },
        {
            "标题": "为胡元瑞题绿萝馆二十咏 其六 五岳图",
            "作者": "王世贞",
            "内容": "自谒上元归，不作向平想。俨然病维摩，阿閦在手掌。"
        },
        {
            "标题": "为胡元瑞题绿萝馆二十咏 其九 笛",
            "作者": "王世贞",
            "内容": "截彼君山竹，谱作潇湘思。他年遇阿猷，不得夸身贵。"
        },
        {
            "标题": "赠寄陈道易 其二",
            "作者": "王世贞",
            "内容": "休汝毋言计尽非，麦田虽薄价还微。吴阊旧俗君应晓，垂橐归来未当归。"
        },
        {
            "标题": "别大名王守明辅罗倅虞臣",
            "作者": "王世贞",
            "内容": "谁令双玉树，袅袅西风前。别酒使君醉，高楼明月悬。\n张帆饱秋色，鼓柁下淇川。回首丰城剑，时时并斗边。"
        },
        {
            "标题": "初赠谢山人山人时馆京山都尉",
            "作者": "王世贞",
            "内容": "斗酒谁相劳，高斋此独醒。暂依中禁脔，不作五侯鲭。\n下里传春雪，高天动客星。平生厌冠盖，对尔眼能青。"
        },
        {
            "标题": "利瓦伊桢使君自金华修讯且惠山资有谢",
            "作者": "王世贞",
            "内容": "春来萝薜媚深幽，猿饮鸿栖何所求。但得音书贤十部，宁将筐篚累诸侯。\n山驱白石堪修馈，水酿清溪足破愁。若使郑公重仗钺，还从竹马候江头。"
        },
        {
            "标题": "少玄奉国蒙恩推摄国事诗以贺之",
            "作者": "王世贞",
            "内容": "洪都朱邸郁摩天，同姓诸侯未乏贤。帝欲绍封齐孝后，人传摄国鲁侯年。\n长沙不少回旋袖，子建何烦自试篇。最好豫游銮玉地，可应歌舞但如前。"
        },
        {
            "标题": "王太夫人七帙",
            "作者": "王世贞",
            "内容": "王家琅玕一何众，大母春云箨中种。八子俱为荀氏龙，诸孙三见河东凤。\n是时太仆归其乡，舞衫尽出宫罗装。琅琊酿泉春正美，好奉潘舆万岁觞。"
        },
        {
            "标题": "寿魏鸿胪七帙 其三",
            "作者": "王世贞",
            "内容": "牙绯艾绿拥朋尊，可爱君家好弟昆。犹有雍容诗礼在，令人长忆魏阳元。"
        },
        {
            "标题": "和东坡颍师弹琴韵",
            "作者": "王世贞",
            "内容": "轻澍濯月秋江平，劳师五指谱双清。飞霜片片堕征角，不辞身作爨下木。\n朱弦讵可依朱门，武陵博得安道嗔。道人胸中净于水，从此潮音难入耳。"
        },
        {
            "标题": "寿魏鸿胪七帙 其四",
            "作者": "王世贞",
            "内容": "宾筵弁侧半傀俄，犹戴乌纱检白波。不为一官能恋恋，少年辛苦读书多。"
        },
        {
            "标题": "寿魏鸿胪七帙 其一",
            "作者": "王世贞",
            "内容": "诗酒弦歌寄此生，风流重见顾家瑛。不须屈指量贫富，七十年中擅太平。"
        },
        {
            "标题": "陆少宰与绳北上迂道见访山中赠别 其三",
            "作者": "王世贞",
            "内容": "东风不作薜萝春，物色劳君到隐沦。圣代夔龙方接席，可能容得弃瓢人。"
        },
        {
            "标题": "少玄瀑泉二将军母七帙褒封太夫人寿言",
            "作者": "王世贞",
            "内容": "鱼轩容与夸王国，凤诏联翩出帝州。太母别封加紫绶，将军新第枕丹丘。\n称觞珠履三千客，绕膝斑衣十九侯。共晓含饴今日乐，不知丸胆向时愁。"
        },
        {
            "标题": "屈指",
            "作者": "王世贞",
            "内容": "屈指同心客，经年省署稀。岂皆吾道拙，或与世情违。\n一醉乾坤是，孤吟岁月非。祇应罢簪绂，甘老薜萝衣。"
        },
        {
            "标题": "寿萧安人七帙",
            "作者": "王世贞",
            "内容": "里中萧桧梁朝种，门外萧郎汉节归。桧历千秋多气色，郎驱六传有光辉。\n飞来凤五盘花诰，赐出鹇双飐彩衣。况是海东仙迹异，可无桃实令颜绯。"
        },
        {
            "标题": "弇园杂咏十六首 其四 小罨画溪",
            "作者": "王世贞",
            "内容": "轻篙刺水澹忘归，狼籍残红处处飞。犹让当年霅中棹，两山空翠扑人衣。"
        },
        {
            "标题": "陈季迪先辈失第归遣信相问赋此慰之",
            "作者": "王世贞",
            "内容": "夫君抱玉琴，宛尔千秋心。举世称复古，何人真赏音。\n从他和雪寡，且莫还山深。不见金陵子，翩翩赋上林。"
        },
        {
            "标题": "藏经阁西偏俯小罨画溪",
            "作者": "王世贞",
            "内容": "绀宇藏经阁，春云罨画溪。隔花催小艇，落日在招提。\n彼岸如相引，真源自不迷。老夫翻阅罢，随意步东西。"
        },
        {
            "标题": "遣信要徐汀州入计不值声问久空言此志慨",
            "作者": "王世贞",
            "内容": "客岁何郁郁，聊止太山隅。言念平生亲，踯躅鲜与娱。\n使君东南来，五马不踟蹰。音尘旷无接，形影忽若殊。\n昔合胶投漆，今离叶辞株。昔怜扶竹生，今愧并鸟徂。\n安得乘云气，长与故人俱。恒恐猋风至，弃掷在须臾。\n变态中心交，焉能测所如。感此清商曲，弦绝调弥孤。"
        },
        {
            "标题": "艳歌何常行",
            "作者": "王世贞",
            "内容": "生男不为贵，都尉执金吾。生女不为贵，小者号婕妤。\n不为家人产，鄠杜千顷馀。不为富第宅，宝玉厕门枢。\n鸣钟会子姓，列鼎荐膏腴。温爽易炎寒，欢宴乱昏晡。\n醉履不及尘，妖姬递来扶。妖姬十四五，颜色胜罗敷。\n但愿长如是，不愿更何如。"
        },
        {
            "标题": "醉中漫歌",
            "作者": "王世贞",
            "内容": "贵亦一丈夫，贱亦一丈夫。昔脱短裘付酒垆，人人唤我高阳徒。\n有时醉猎南山下，倒骑萧家生秃驹。人间万事无不作，唯不能作平津客。\n朅来十载游燕市，眼中茫茫尽堪白。黄金纵积如丘陵，何可枉没长安城。\n且为尽买中山酒，卧看悠悠世上名。"
        },
        {
            "标题": "仲蔚过余将别而公瑕适至欢饮有作",
            "作者": "王世贞",
            "内容": "秋月垂缺秋花开，俞子欲别周子来。此我平生最如意，故人相聚未论才。\n江烟漠漠鱼虾市，夜色沉沉鹦鹉杯。总道柴门甘寂寞，客星今已傲三台。"
        },
        {
            "标题": "满庭芳 登道场山作",
            "作者": "王世贞",
            "内容": "一雨催凉，千崖吐秀，万壑争效潺湲。暂停篮笋，携杖翠微间。\n点点龙鳞玉甃，堪怜处、屐齿敲悭。朱栏外，粘天万顷，七十二峰间。"
        },
        {
            "标题": "夏日小理花榭漫兴 其三",
            "作者": "王世贞",
            "内容": "落落孤松树，空斋意敞然。谁来醉明月，独坐看青天。\n解发步兵啸，披襟中散弦。那能畏官长，骑马问流年。"
        },
        {
            "标题": "再题泖塔因赠修塔住持自正",
            "作者": "王世贞",
            "内容": "康会来江表，由拳已陆沉。五湖三亩地，千古一丛林。\n不坏金刚座，长抽碧玉簪。火齐摇塔杪，菡萏涌波心。\n汝有志公锡，何劳长者金。聚沙缘自昔，填海愿如今。\n一食分僧钵，三衣借客衾。鱼谙放生乐，鸟和讽经音。\n小缓庐山戒，篮舁日日寻。"
        },
        {
            "标题": "夏日小理花榭漫兴 其四",
            "作者": "王世贞",
            "内容": "握管真凭我，衔杯不让人。风尘世已甚，慷慨复何陈。\n岁月持螯手，朝廷食肉身。无为互嘲诮，各自有沉沦。"
        },
        {
            "标题": "自燕中来者云斥逐轻薄朝士殆尽赋此解嘲",
            "作者": "王世贞",
            "内容": "叱羿射狂日，令娲补漏天。千秋绝至技，万象横妖躔。\n问我今何适，吞声滞穷边。问我何名姓，碧玉琬琰镌。\n上帝有弄臣，戏博太山巅。争道误一叱，中谗堕风烟。\n临岐酌沆瀣，渴吻三十年。月为琉璃盌，星是黄金钱。\n小儿东方语，乡里惊不传。一字犹未识，调笑司马迁。\n左氏盲老公，龌龊诸侯编。插天昭王台，至今在幽燕。\n挟策往从之，飞翰独翩翩。鱼服误白龙，豫且嬉广渊。\n一为湛朱网，蛙黾遂来牵。骧首叫阊阖，七萃俱茫然。\n西入鹴鸠司，惨淡白云篇。何来四五人，自称俱谪仙。\n其魁广成子，安期或偓佺。惝恍识其故，昔者上帝前。\n托陪瑶池饮，归共青辎軿。悟来忽大笑，灵气生五咽。\n岂无兜离乐，不得誇喧阗。高歌灞陵畔，落日珊瑚鞭。\n酒间呼白雪，片片下琼筵。四海水四勺，五岳五石拳。\n且移华阳席，改就糟丘眠。一言斗突兀，万目纷睊睊。\n猛虎欲齧人，不肯避豪贤。腐鼠岂入眼，鹓雏遇鹰鹯。\n执戟鬓垂白，巧宦笑其玄。举世逐狂且，南威故不妍。\n头颅无凡骨，不爱插貂蝉。君自吹胡管，我自挟朱弦。\n请君勿相忌，君亦勿见怜。但令放之去，归种南山田。\n野夫事真宰，肯受时人权。"
        },
        {
            "标题": "杂诗",
            "作者": "王世贞",
            "内容": "东家有美人，日日理红颜。春风爱如花，玉立当门前。\n西家有美人，曲局不成鬋。觕衣蔽韶质，深闺闲茂年。\n荡子乐行游，共誇东家妍。愿君弃所知，愿君重所捐。"
        },
        {
            "标题": "甲申中秋夕成伯寅叔孟嘉复携酒弇园楚人李惟祯来不疑辈在焉颇具歌吹之乐得一首",
            "作者": "王世贞",
            "内容": "弇园寂寂已经年，忽有新飔弄管弦。楚客自能鸲鹆舞，吴侬偏爱鹧鸪篇。\n携来群从兰心美，折后双枝桂魄圆。尘世明朝应诧说，缑山此夜有群仙。"
        },
        {
            "标题": "门有车马客行",
            "作者": "王世贞",
            "内容": "上客停轮筐，小妇罢流黄。小妇出肃客，呼水进酒浆。\n问客何方来，客亦不肯言。但睹双荔枝，朱实自殷斓。\n谢客忽唯昔，荔枝生南海。欲因求欢耗，车马去不待。\n炎洲翡翠鸟，双双互相乐。宁知鸿雁若，飞不度湘岳。"
        },
        {
            "标题": "嘲周叔夜梦感",
            "作者": "王世贞",
            "内容": "客里深秋意，芸阁病周郎。魔障重难透，心兵躁未降。\n幽期即中夜，故好隔兰房。春卉留蝴蝶，晓雨殢高唐。\n惊回忽不见，思至自难忘。依依想颜色，濙濙湿泪光。\n千里倘同契，离睽讵云伤。"
        },
        {
            "标题": "肖甫中丞拟八月见过近九日始达吾州贻诗有黄花孟嘉句聊此奉和",
            "作者": "王世贞",
            "内容": "八月遥闻使者槎，过期霜色近寒花。自云卤簿江州守，偏识柴桑处士家。\n旧事数从杯底得，壮心时傍句中加。君知布帽应难堕，莫以风流嗣孟嘉。"
        },
        {
            "标题": "癸未十月成伯从孙詹录偕弟进士寅季侄孟嘉过敬美澹圃看菊花作",
            "作者": "王世贞",
            "内容": "九月黄花十月肥，畴能澹圃斗寒菲。移庖酒自江州好，挈弟人夸小令稀。\n二阮不须论犊鼻，诸王应是胜乌衣。凭谁请得葳蕤钥，夜半犹歌缓缓归。"
        },
        {
            "标题": "题朱象玄小猕猴",
            "作者": "王世贞",
            "内容": "南中荣木食，怜尔滞长安。幸托王孙号，羞带楚人冠。\n意轻全欲窜，毳弱未禁寒。宁无离群叹，得食暂成欢。"
        },
        {
            "标题": "梦明卿弃官归醒而有寄",
            "作者": "王世贞",
            "内容": "梦尔秋风出豫章，还如陶令赴柴桑。折腰手板青云外，回首巾车大道傍。\n自是江湖新气象，岂令辞赋独辉光。觉来孤枕山城里，愁望吴云万里翔。"
        },
        {
            "标题": "四十咏 其二十六 徐迪功祯卿",
            "作者": "王世贞",
            "内容": "昌谷振奇士，玄览意何卓。芙蓉秀浊水，苍隼击寥廓。\n调古鲜同驱，名高远时作。讵为坎轲恨，短年亦予乐。"
        },
        {
            "标题": "奇石歌和穆少春宪副",
            "作者": "王世贞",
            "内容": "女娲补天炼不尽，错落五色堆人寰。尧波九载涤磊块，秀出神骨争巉颜。\n昆山太巧灵壁顽，么么琐屑几案间。不见洞庭高峰一百尺，万古长含太虚碧。\n谁令壮士掷天外，添汝迟鸿台畔色。萦云欱雾作变态，障日撑空饶定力。\n穆子振奇者拜之，不肯遽草草磬折。簪笏拖朝绅自言，生平石交唯石君。\n今复得此石，丈成三人拜。起呼石丈汝总崚，角裂缺吾不嗔爱。\n汝苍苍貌殊久，何似生人老少成好丑。爱汝冰雪长相守，何似百卉春荣见霜朽。\n爱汝不笑复不言，何似当面输心背面诟。爱汝不倾复不仄，何似狂飙靡草波立走。\n石丈不肯答，王子为代之。昔在长庆时，牛家李家大参差。\n我独称上客，傀俄其间不见疑。王生谓石丈，当时楼护亦如是，却怪平泉汝曹一小弟。\n今年酒价亦太贵，奈何醒我使我不得醉。穆子戛拊歌乌乌，汝能出声一和无。\n毋论穆子癖且孤，王生亦有愚公愚。"
        },
        {
            "标题": "重纪五子篇 其二 吴参政国伦",
            "作者": "王世贞",
            "内容": "昔我先司马，列棘遴楚士。于时独明卿，裒然拔其萃。\n拓落厌时趣，纵横富篇制。已窥正始格，复探作者意。\n失鹄必反求，贯革有余锐。颇余东方谑，不作公孙媚。\n吏道亦自工，时违巧相避。二始稍见收，三斥竟成踬。\n桃李倾骄日，幽兰自憔悴。开径樊口田，卖文成活计。\n却问诸少年，畴能一兼诣。"
        },
        {
            "标题": "任户部自密云回道却敌事甚悉寻贬官武定诗送之",
            "作者": "王世贞",
            "内容": "见说卢龙塞，番兵夜合围。笳吹城欲动，烽逼雁仍稀。\n仗节星郎驻，飞刍代马肥。晴虹袖匕首，秋月满戎衣。\n万死身犹在，孤臣事易非。还看谢州簿，白羽暮年挥。"
        },
        {
            "标题": "明月篇",
            "作者": "王世贞",
            "内容": "长安月，团团薄太清。初见扶光浴东海，俄看垂象满西京。\n东海一轮承日起，西京万户回光里。叶叶坠云衣，溶溶飘露蕊。\n露蕊云衣湿奈何，三衢九陌胜偏多。鳷鹊观头银作栋，凤皇池内玉为波。\n谁家冶女能閒坐，若个游人不啸歌。此时汉帝发长扬，白马鸣珂返建章。\n群乌争宿玫瑰树，双燕元栖玳瑁梁。甲帐全铺云母润，湘床欲透水晶凉。\n亭亭绰约还旖旎，宛宛参差更颉颃。小解罗缡交菡萏，回看碧瓦甃鸳鸯。\n别有愁规永巷中，轻寒如水浸房栊。葳蕤尽涩朱门锁，飒瑟偏归玉井桐。\n陈后黄金买夜色，班姬纨扇箧秋风。千年羿嫔长生药，百鍊秦王照胆铜。\n捣兔分辉浑不羡，栖鸾顾影半成空。分辉顾影愁无已，天上人间略堪拟。\n先驱蹀"
        },
        {
            "标题": "闻补楚宪之命四首 其四",
            "作者": "王世贞",
            "内容": "儿辈粗能立，君恩转似浓。春光催骀荡，吾意独龙钟。\n味入中年减，名怜末路容。武昌鱼价贱，罢钓一相从。"
        },
        {
            "标题": "中秋夜登明远楼观月作",
            "作者": "王世贞",
            "内容": "列炬分行鼓角催，江光如练倚栏开。初疑卞璧排空上，忽有隋珠破夜来。\n入坐天香真桂苑，披襟风色胜兰台。还将校获誇云梦，磊砢纷纶尽楚材。"
        },
        {
            "标题": "游莫愁湖徐氏庄 其二",
            "作者": "王世贞",
            "内容": "坐中吴语觉清便，三白新篘缩项鳊。把向石湖相较看，祗应输却木兰船。"
        },
        {
            "标题": "莫愁乐 其一",
            "作者": "王世贞",
            "内容": "家家迎莫愁，人人说莫愁。莫愁歌一字，恰恰印心头。"
        },
        {
            "标题": "咏物体六十六首 其二十 茉莉花",
            "作者": "王世贞",
            "内容": "小立亭亭度夕阳，冰肌却洗市门妆。目成还拟昏黄约，鼻观先参黯淡香。\n自是维摩羞薝卜，虚劳乐府咏都梁。应怜旧侣颜如玉，瘴雨蛮烟总断肠。"
        },
        {
            "标题": "莫愁乐",
            "作者": "王世贞",
            "内容": "细娘家在大江头，总为工欢字莫愁。月明低按关山曲，何处行人不泪流。"
        },
        {
            "标题": "闻命有感 其六",
            "作者": "王世贞",
            "内容": "北阙除书日日新，肯留心事傍风尘。城头一片西山色，看尽人间得意人。"
        },
        {
            "标题": "莫愁乐 其二",
            "作者": "王世贞",
            "内容": "十万作缠头，莫愁不肯留。银缸黯欲尽，翻为莫愁愁。"
        },
        {
            "标题": "莫愁乐",
            "作者": "王世贞",
            "内容": "绕渡碧桃花，停鞭白鼻騧。客程无暇问，先访莫愁家。"
        },
        {
            "标题": "游莫愁湖徐氏庄 其三",
            "作者": "王世贞",
            "内容": "断桥颓壁隐苍烟，僵石枯藤夕照边。将比莫愁应不似，徐娘虽老尚堪怜。"
        },
        {
            "标题": "王山人自称十岳先有二诗见寄极国士之许千里命驾曾未淹日欲留金陵长篇见贻拂衣北首聊此和赠 其一",
            "作者": "王世贞",
            "内容": "凤鸟摩青天，片羽飞东海。却堕七尺篱，鴳目荧然改。\n骊龙颔下珠，夜必吐光彩。绿醑骄欲鸣，青灯耿相待。\n不谓双垂杨，果系出剡舟。野夫虽称病，为汝梳白头。\n沈沈薜色夏，忽起商飙秋。特达壮士胆，未许黄金酬。\n谓予九州外，当复有九州。男儿志五岳，逝将十岳游。\n酒间扣所适，泰岱曾入手。马迹重云巅，鸡声浴日后。\n狂扣玉女盆，中原散培塿。自揽烟霞色，语语不离口。\n十岳天中外，子尚馀其九。寒暑炼玉容，去日各非有。\n昔予读损益，亦复思名山。晚师维摩诘，旦夕栖衡关。\n纵横千界表，乃在弹指间。笑攀青莲花，归插玉女鬟。\n奚必策重踝，役役劳心颜。我语虽大佳，听之了无答。\n杯酒散城烟，孤帆凌超忽。唯馀留别句，掷地金石发。\n后夜倘见怀，长江弄秋月。"
        },
        {
            "标题": "东明道中木冰甚 其一",
            "作者": "王世贞",
            "内容": "浓霜中夜零，千林成雾凇。却似江南时，梅花恼清梦。"
        },
        {
            "标题": "东明道中木冰甚 其二",
            "作者": "王世贞",
            "内容": "鲛泪滴青天，万树珠相亚。惟应拙宦人，不作达官怕。"
        },
        {
            "标题": "题襄邸万花深处",
            "作者": "王世贞",
            "内容": "片片红云拥朱毂，宫花万树看不足。笑杀淮南一丛桂，肯输梁苑千茎竹。\n当年设醴雪宫西，醉来欲作花下迷。内园小儿金裹帻，犹记山公白接䍦。"
        },
        {
            "标题": "乐府变十九首 其十四 小儿谣之一",
            "作者": "王世贞",
            "内容": "木稼木稼，胡不日稼。"
        },
        {
            "标题": "甲申冬十二月十三日 其一",
            "作者": "王世贞",
            "内容": "长安东风散木稼，德星荧荧照江社。五年南阳思卧龙，一日中国相司马。\n父老能追弘治日，斯人岂出三原下。即看凡羽羡葳蕤，坐使饥乌亦喑哑。\n笑呼诸儿煨榾柮，团栾且说升平话。"
        },
        {
            "标题": "送张比部募兵山西",
            "作者": "王世贞",
            "内容": "九月连烽愁太阴，徵兵六传汉臣临。军中荡子随都尉，塞上孤儿备羽林。\n豹帐云钤挥白羽，虎符星檄散黄金。自来三晋多豪杰，投笔知君万里心。"
        },
        {
            "标题": "和梁公实暮春感怀",
            "作者": "王世贞",
            "内容": "长安春尽万花稀，拍马愁随侠少归。畤里香烟晴不断，回中雪色昼长飞。\n时危岁月无行止，势定风尘有是非。吾道仅堪存执戟，故人今拟薜萝衣。"
        },
        {
            "标题": "寄肖甫 其一",
            "作者": "王世贞",
            "内容": "辞侯张博望，就拜大鸿胪。幕府山犹昨，台城吏散无。\n主恩官九列，天意赋三都。若语郧襄帅，居然一竖儒。"
        },
        {
            "标题": "观夜猎醉作",
            "作者": "王世贞",
            "内容": "老分穷愁在，归堪一事狂。由来学剑晚，肯为著书忙。\n花径朝浮白，霜天夜走黄。衰颜且涂抹，阑入少年场。"
        },
        {
            "标题": "参省吴君挂冠之后以时难膺檄募兵耀武虎丘 其二",
            "作者": "王世贞",
            "内容": "自尔龙韬偃，谁当羽扇麾。据鞍还草檄，横槊更谈诗。\n禄食群公擅，戎衣野客疑。功成不问赏，应向鲁连知。"
        },
        {
            "标题": "参省吴君挂冠之后以时难膺檄募兵耀武虎丘 其一",
            "作者": "王世贞",
            "内容": "元戎夹铍队，晴日试吴阊。吹绕千花发，旌从万树张。\n霜文散组练，海色满馀皇。谈笑飞书去，沧波定不扬。"
        },
        {
            "标题": "职方张子畏募兵还诗问予病奉答兼识鄙感",
            "作者": "王世贞",
            "内容": "使者初停拥传驱，病夫长罢府中趋。天高羽檄归何晚，露渺金茎渴未苏。\n南国战骄齐击技，东方饥让汉侏儒。孤吟更爱题诗访，强起犹惊策杖扶。"
        },
        {
            "标题": "赠故将军刘忠父",
            "作者": "王世贞",
            "内容": "刘生慷慨古来闻，豹隐深冥鹤在群。乍见灞陵逢醉尉，不甘南部弄参军。\n筹边欲借青油幕，倚醉狂书白练裙。莫以盐车轻病骨，膊间犹长五花文。"
        },
        {
            "标题": "送张子新之兰溪 其二",
            "作者": "王世贞",
            "内容": "桐君南部尽仙官，叱石为羊也不难。凫舄一双须好在，金华旧省是长安。"
        },
        {
            "标题": "邀中丞潘时良大参陆理之登岘山作",
            "作者": "王世贞",
            "内容": "岘山云锁玉璘珣，洼顶尊开兴自新。名胜东南元此地，文章潘陆更何人。\n平湖涨起高青雀，刺史吟成老白蘋。虾菜吴兴知不贵，过从休惜郡厨贫。"
        },
        {
            "标题": "过青浦屠明府长卿移舟见送 其一",
            "作者": "王世贞",
            "内容": "青浦桥边水，人稀明月多。谁移木兰并，知有鄂君过。\n会意言从简，忘名气自和。翛然两不厌，柰此堠亭何。"
        },
        {
            "标题": "少泉太仆公谢人间久矣独有喜余迁太仆中丞二律见寄郧中赋此奉酬兼简犹子时厚太仆 其三",
            "作者": "王世贞",
            "内容": "章华台畔百花枝，花底春迷白接䍦。埋照自来多寓酒，逃名不尽为谈诗。\n听残估客西陵乐，忘却中丞南部时。任是江山能殢兴，舍人还有治装期。"
        },
        {
            "标题": "过青浦屠明府长卿移舟见送 其二",
            "作者": "王世贞",
            "内容": "为别亦已久，相逢俱嗒然。君离绮语障，我爱辟支禅。\n凉露纷纷下，新蟾的的圆。试观流水意，折莫在无弦。"
        },
        {
            "标题": "初夏行园有怀敬美弟南康",
            "作者": "王世贞",
            "内容": "清和时序雅相宜，阿惠那能读我诗。行遍池塘犹是梦，听残丝竹未成篪。\n香垆可作斋中物，石镜谁临画后眉。翻恨双鸿毛羽就，北风吹断各天涯。"
        },
        {
            "标题": "乐府变十九首 其十三 莫州谣",
            "作者": "王世贞",
            "内容": "兄何在，南伐吴。弟何在，北幽都。老父何在，呼役夫。\n少妇具晨餔，大妇行唤姑。行唤姑，姑不起。溺床下，波瀰瀰。"
        },
        {
            "标题": "凌汝成工部自南来见过小酌喜赠",
            "作者": "王世贞",
            "内容": "三年禄食素心违，忽漫相逢思欲飞。盏酒且谋今日醉，盘餐聊当故乡归。\n天昏紫塞连戎马，日落黄河闪铁衣。世事不堪频向说，仙曹留省似君稀。"
        },
        {
            "标题": "汉铙歌十八曲 其四 上之回",
            "作者": "王世贞",
            "内容": "上之回，至祠雍。千灵洽，百辟从。上何以幸雍，仁必世帝禧钟。\n西臣流沙，安息条支。都梁郁金，符拔狻猊。南荡百粤，下濑苍梧。\n孔翠桂蠹，明珠珊瑚。诸夏安服，奇珍咸集。降王母，假太乙。\n答神贶，行斋祀。金支彩毦，恍不见际。庸作歌，耀万世。"
        },
        {
            "标题": "生查子 离恨",
            "作者": "王世贞",
            "内容": "频馀翡翠簪，渐缓鸳鸯带。十二铸愁垆，百炼芳年改。"
        },
        {
            "标题": "游匡庐不能从南康道入取瀑布石梁之胜志叹",
            "作者": "王世贞",
            "内容": "我蹑匡君背，未叩庐山阳。峰外漏银汉，云端封石梁。\n阿兰地寂寂，篮笋天茫茫。安得骑白鹿，携家住柴桑。"
        },
        {
            "标题": "和苏长公南华寺韵",
            "作者": "王世贞",
            "内容": "身自祖戒来，未识祖戒面。偶然赖拈出，一见不再见。\n紫马白玉堂，所得等露电。鲸海人鲊滩，厥药始瞑眩。\n悔不先师禅，荡荡一白练。濡首六欲尘，惊心九重谴。\n云胡岭外归，绮语纷如霰。但使能所空，何烦焚笔研。"
        },
        {
            "标题": "助甫远驾见访遂成四章情见乎辞 其四",
            "作者": "王世贞",
            "内容": "举世谋选良，中野弃千里。扰扰骊黄内，安能别识此。\n駊騀牛羊间，其志乃四海。纯钩当夜鸣，所望在知己。\n五步不留行，郁为匣中水。紫气横斗牛，房星耿河沚。\n流光荡人目，拂拭从此始。骤驰当防蹶，骤试当防毁。\n三复老氏言，书绅赠吾子。"
        },
        {
            "标题": "奉题行省吕相公清和轩",
            "作者": "王世贞",
            "内容": "湖上春阴已覆墙，轩开恰傍紫微堂。青天对写冰壶色，玉井微添水簟凉。\n门外岂无中散驾，席间犹识令君香。那能不作吾庐拟，短帢深杯百遍狂。"
        },
        {
            "标题": "天宁寺同诸子饯别公实 其一",
            "作者": "王世贞",
            "内容": "上方期不住，初地已成赊。握手苍梧阔，题诗白日斜。\n坐深闻圣乐，别至散天花。归向曹溪路，新诗悟后誇。"
        },
        {
            "标题": "送大司空万安朱公进太保驰驿南归 其二",
            "作者": "王世贞",
            "内容": "带玉摇光下帝阍，即教蝇点转成恩。令狐陵史先皇旧，司马河书异代言。\n六传赐驰腾紫陌，千官出饯拥青门。他人自喜中山箧，公意从宽北海尊。"
        },
        {
            "标题": "天宁寺同诸子饯别公实 其二",
            "作者": "王世贞",
            "内容": "白足逢高侣，黄金说胜缘。雨时龙象出，星外佛灯悬。\n斯物能千古，吾人各一天。还应斗间气，相望并森然。"
        },
        {
            "标题": "送大司空万安朱公进太保驰驿南归 其一",
            "作者": "王世贞",
            "内容": "胼手曾扶大陆沈，锡圭功似禹年深。三朝汉省尚书履，一诏疏家太傅金。\n谏漆转扬明主德，悬车谁识老臣心。遥应绿野城南地，不改芙蓉碧万寻。"
        },
        {
            "标题": "题李于鳞赠子与守汝南序后 其一",
            "作者": "王世贞",
            "内容": "风雨千林剑色分，中原吾党渐离群。莫言天上无推毂，总向青山领白云。"
        },
        {
            "标题": "题李于鳞赠子与守汝南序后 其二",
            "作者": "王世贞",
            "内容": "曾将仙籍问三山，次第安期与大还。惟有吴郎浑未得，至今踪迹在人间。"
        },
        {
            "标题": "再别殿卿时余方有家难",
            "作者": "王世贞",
            "内容": "河流如易水，日夜荡秋旻。不作登车去，能无恋故人。\n霜仍飞六月，虹未入三秦。一掬中原泪，难从握手论。"
        },
        {
            "标题": "上巳同茂秦子与顺甫游姚令园分韵 其二",
            "作者": "王世贞",
            "内容": "小苑能栽竹，同心有握兰。爱看春水漫，贪惜酒杯难。\n日缓桃花暝，天留薜荔寒。未须论节序，休沐便为欢。"
        },
        {
            "标题": "上巳同茂秦子与顺甫游姚令园分韵 其一",
            "作者": "王世贞",
            "内容": "上巳游中得，园亭兴未涯。蜂须低罥蕊，雀乳细穿花。\n水曲青丝笮，林间白鼻騧。亦知催暮景，宁忍掷春华。"
        },
        {
            "标题": "拟古七十首 其三十七 谢法曹惠连叙别",
            "作者": "王世贞",
            "内容": "微寄迫如丝，将适千里道。仳心怜友于，言饯春原草。\n顾听双鸰鸣，何以泄予抱。解缆羡归潮，回膺怨层岛。\n遥遥西陵浦，宛宛澄波流。飘飘惊风发，汤汤沸陵丘。\n挥锋割舲楫，吹素染旌斿。八荒无岐色，七圣迷所由。\n宾俦久告绝，含悰将诉谁。仰希退飞鹢，俯感触藩羝。\n冥息胪故欢，端居奏新悲。悲新缠难遣，欢故杳莫追。\n园林饶奇趣，往往媚居人。哲兄昔领袖，伊予并沈沦。\n篇裁不孤赏，席至无只陈。华月在清圭，武夫映见珍。\n予行浩未已，子处将何如。青葱东斋沼，有无长新蒲。\n紫箨解修篁，文鸳弄鸣雏。从容命觞咏，倘以及睽孤。"
        },
        {
            "标题": "拟古七十首 其九 应文学玚侍集",
            "作者": "王世贞",
            "内容": "乌鹊东北来，尾秃毛不全。得与凤皇游，珍禽日周还。\n今夕何良夕，公子开妙筵。请宽童羖罚，听我醉后言。\n少小事任侠，结束过邯郸。邯郸有奇女，美盻辅朱颜。\n一弹离鸾调，再弹别鹤弦。感君缠绵意，千金坐来捐。\n盟用南山石，好用蕙与兰。兰芳有时歇，南山幸勿刊。"
        },
        {
            "标题": "恩许归田重过摄山栖霞言念旧游有感因扣达观法师",
            "作者": "王世贞",
            "内容": "前岁栖霞来，萋萋怨芳草。今岁栖霞去，恰恰欣黄鸟。\n来似江总持，去则明僧绍。偶然分别心，山色成丑好。\n出处何足言，生死尚未了。欲了此一关，应须参达老。"
        },
        {
            "标题": "九华歌赠董山人浙甫",
            "作者": "王世贞",
            "内容": "山人家傍九仙山，玉华吐云覆其颠。三峰倒悬闽海日，九朵芙蓉寒插天。\n山人不肯山中住，自言妙得丹青趣。但能笈负此山图，处处芒鞋踏烟雾。\n君莫学宗少微，局蹐一室里。欲令山水响朱弦，山岂真山水真水。\n老夫肯减谢幼舆，烦君写置丘壑躯。明年婚嫁粗事了，与尔扁舟共五湖。"
        },
        {
            "标题": "周生为亡友王子馆甥颇有沦落之叹怆焉念旧为赠此诗",
            "作者": "王世贞",
            "内容": "忆从维扬楫，风尘失而舅。幸馀延陵诺，不堕孝标口。\n玉犹当日润，璞更何年剖。恻怆今昔言，乾坤重回首。"
        },
        {
            "标题": "偶题",
            "作者": "王世贞",
            "内容": "女郎山头石，新妇矶边水。欲吐阳台云，徘徊傍谁起。"
        },
        {
            "标题": "得徐汝宁子与书云刻余拟古诗因答",
            "作者": "王世贞",
            "内容": "怃悴悲吟大泽边，双鸿忽下破春烟。青山欲老潜夫论，白雪虚传和郢篇。\n万里故人殊健在，中原风色尚苍然。相逢倘问行藏事，自种要离墓畔田。"
        },
        {
            "标题": "由宁郭抵新化镇即事 其一",
            "作者": "王世贞",
            "内容": "阴沟清泚复湾环，桃李成阴桑柘閒。道是江南好风景，举头如戟太行山。"
        },
        {
            "标题": "章丘张虞部子发考绩便道归寿其父母为成古体应之",
            "作者": "王世贞",
            "内容": "我昔游阳丘，其土秀而丰。近有女郎山，远有丈人峰。\n蒸为芝与兰，扬芬于帝宫。凤皇从北来，口衔紫泥封。\n云霞光照耀，山峰对巃嵷。堂上双和鸣，音声何雍雍。\n制锦为彩衣，割禄充朝饔。俱称千金寿，行乐浩无终。"
        },
        {
            "标题": "答李伯华文选",
            "作者": "王世贞",
            "内容": "王子昔把青州麾，牙旗甲帐争光辉。与君快饮垂一月，女郎山头云不飞。\n仓皇家难挂冠去，依旧江南一布衣。世情反覆东流水，选部门前亦如此。\n车马新年罗鸟雀，荆榛旧日皆桃李。惟有邺侯三万编，青藜荧荧夜欲燃。\n主人倦读命所狎，弹棋陆博欢相先。小舞安花砑光帽，长吟就草菖蒲笺。\n报君此时头欲白，男儿读书饮酒差足适。中山垆头千日眠，不然老作君家记室死亦得。"
        },
        {
            "标题": "献花岩",
            "作者": "王世贞",
            "内容": "自从偷破信师缄，百卉虽繁鸟不衔。无奈儿孙诽祖失，至今犹号献花岩。"
        },
        {
            "标题": "正月六日送舍弟河口即事偶成 其四",
            "作者": "王世贞",
            "内容": "道人巾裹比丘衣，炊黍烹葵尽解肥。无石可留初起牧，有乘专待世亲归。"
        },
        {
            "标题": "偶书 其二",
            "作者": "王世贞",
            "内容": "黄雀拟螳螂，下乃见弹射。古来奸雄辈，颇复遇其敌。\n祸败徇所常，胜者亦焉得。"
        },
        {
            "标题": "正月六日送舍弟河口即事偶成 其六",
            "作者": "王世贞",
            "内容": "翻因爱弟有离筵，群从儿孙满目前。总是现来阿閦国，一灯还傍佛龛悬。"
        },
        {
            "标题": "偶成 其五",
            "作者": "王世贞",
            "内容": "于阗比汉一小县，纵令护法能几何。懊恨谈禅裴相国，不将黄蘖换青娥。"
        },
        {
            "标题": "正月六日送舍弟河口即事偶成 其三",
            "作者": "王世贞",
            "内容": "过船仍戴紫阳巾，鼓吹旌旗闹杀人。了得去留无碍意，不论居士宰官身。"
        },
        {
            "标题": "夜入保定公署秋隘风雨横来戏成一首",
            "作者": "王世贞",
            "内容": "樊舆城中数椽木，蔓藟骄生妒人足。使者何妨入狗门，诸君岂解惊牛屋。\n此时天公太有权，行风逐雨相扶颠。遥闻柏府沈深甚，不分啼乌竟夕眠。"
        },
        {
            "标题": "醉题曹子念壁",
            "作者": "王世贞",
            "内容": "君家一椽如牛屋，门外轮蹄宛相续。老侬自好歌鹧鸪，上客时能舞鸲鹆。\n床头莫问明日米，盘中且办今夜肉。我笑曹丘非长者，君言王湛真痴叔。\n丈夫有钱不解使，老向儿曹作驹犊。"
        },
        {
            "标题": "偶成 其四",
            "作者": "王世贞",
            "内容": "好作山僧拟，其如霜鬓毵。升堂无法说，退院少机参。\n草色深趺坐，花阴静步檐。晚来铙吹发，应似礼伽蓝。"
        },
        {
            "标题": "清明日偶成 其四",
            "作者": "王世贞",
            "内容": "叶县天贻白玉棺，滕公石椁在长安。争如谌母祠前树，不受人间泪眼弹。"
        },
        {
            "标题": "偶成 其七",
            "作者": "王世贞",
            "内容": "白云先生高侍中，自夸呼吸与天通。斗大扬州贡赋绝，祗缘真诰有曹公。"
        },
        {
            "标题": "偶成 其三",
            "作者": "王世贞",
            "内容": "畴尊武媚作越古，畴字阿"
        },
        {
            "标题": "偶成 其三",
            "作者": "王世贞",
            "内容": "薄有澄清志，犹疑节制非。一城如斗大，三户似星稀。\n返照松筠妩，初晴笋蕨肥。春寒夜来急，无梦可成归。"
        },
        {
            "标题": "偶成 其六",
            "作者": "王世贞",
            "内容": "海山方丈不肯住，要住第三兜率天。只恐放教居外院，小蛮樊素共年年。"
        },
        {
            "标题": "偶书 其一",
            "作者": "王世贞",
            "内容": "郁郁桓魋墓，白石何嶙峋。惜哉三年力，不能葬其身。\n空见抚琴士，千载悲斯人。"
        },
        {
            "标题": "偶成 其四",
            "作者": "王世贞",
            "内容": "古来持律让宣公，何事贪它天食供。身后拟归慈氏院，眼前不见西来宗。"
        },
        {
            "标题": "正月六日送舍弟河口即事偶成 其五",
            "作者": "王世贞",
            "内容": "经年不踏水西门，也似城居也似村。拂面东风犹未识，偶然微绿现篱根。"
        },
        {
            "标题": "清明日偶成 其三",
            "作者": "王世贞",
            "内容": "杨柳梢头扬酒旗，软舆凭着暖风吹。未论天地藏身处，不起儿孙异日悲。"
        },
        {
            "标题": "閒居偶然作",
            "作者": "王世贞",
            "内容": "晏坐无与适，叩门亦不至。残叶时自扫，归云如相迟。\n颓阳坐来永，依依昔邪际。久矣城市间，始与懒一会。\n佳境恍有得，稍焉竟茫昧。寄言尘趋子，安知此中味。"
        },
        {
            "标题": "古乐府杂题二十绝 其九 秋千",
            "作者": "王世贞",
            "内容": "柔荑弱柳竞风流，荡漾颠狂不自由。却似侬家新孔雀，学飞横上树梢头。"
        },
        {
            "标题": "臬署閒居偶成二绝 其二",
            "作者": "王世贞",
            "内容": "晋阳酒清绝可人，午饮酣眠从至申。赖得长安信易达，知余懒病定为真。"
        },
        {
            "标题": "臬署閒居偶成二绝 其一",
            "作者": "王世贞",
            "内容": "道了放衙无一事，偶然驯鹿过庭除。与君多少优閒在，只是长林意未舒。"
        },
        {
            "标题": "入南屏山路",
            "作者": "王世贞",
            "内容": "一入南屏路，悠然与世疏。游人柳枝曲，禅客藕花居。\n暖气催鸣蛤，泉声跳伏鱼。双壶挂篮笋，佳处莫教虚。"
        },
        {
            "标题": "磐石篇",
            "作者": "王世贞",
            "内容": "山石何盘盘，水流何溅溅。溅溅东流水，乃在磐石间。\n长与本根辞，一往竟不还。委蛇东到海，经过诸神山。\n巨鳌来戏游，日月双回旋。珊瑚鲛人珠，光彩烂纠缠。\n丹虾须如戟，龙炬照神渊。旷荡无终止，大壑易沦涟。\n磐石有本性，屹立竟何言。"
        },
        {
            "标题": "作张令书戏题后",
            "作者": "王世贞",
            "内容": "贪闻方外有闲居，笔砚垂抛乐有余。谁信别生方外事，为僧仍作使君书。"
        },
        {
            "标题": "洪生自楚来见贻五言聊此奉答",
            "作者": "王世贞",
            "内容": "暂爱精兰寂，高舂梦未回。忽惊白雪倡，知自郢中来。\n秦马宁双角，江鲈正四腮。一归天地大，从我亦悠哉。"
        },
        {
            "标题": "奉送凌汝成中丞抚郧阳因柬汪中丞伯玉",
            "作者": "王世贞",
            "内容": "才闻抗疏乞林丘，又见除书出帝州。北极烟云时自变，东山花月未堪留。\n地分秦楚连中夏，城带郧襄控上游。羊杜只今高宴会，千秋岘首失风流。"
        },
        {
            "标题": "挽观察俞丈汝成八韵",
            "作者": "王世贞",
            "内容": "宦迹乾坤满，归悰日月偏。罢谈云梦猎，欢拥雪儿眠。\n声酒雄心好，园林胜事专。删诗备九代，为乐及当年。\n月树传清响，风花杂委钿。庚申尸入谮，单阏鵩来旋。\n佩黯金鱼色，筝迷铜雀烟。西州门外客，支策诵遗篇。"
        },
        {
            "标题": "袁将军邀饮蓬莱阁和汝思作",
            "作者": "王世贞",
            "内容": "悬梯阁道倚蓬莱，地尽天空鸿雁回。日似海人珠捧出，山疑秦帝策驱来。\n千秋未假徐生药，六月长留袁绍杯。为问异时陵陆改，始知尘世有仙才。"
        },
        {
            "标题": "酒品前后二十绝 其十四",
            "作者": "王世贞",
            "内容": "漕河两岸碧栏杆，泻出春缸琥珀寒。任道侬家胜崖蜜，争如橄榄有回甘。"
        },
        {
            "标题": "酒品前后二十绝 其九",
            "作者": "王世贞",
            "内容": "玉露凝云在半空，银槽虚自泣秋红。薛家新样莲花色，好把清尊傍碧筒。"
        },
        {
            "标题": "辟支塔",
            "作者": "王世贞",
            "内容": "自参薄伽梵，悔作辟支佛。舍利何足言，劫前一枯骨。"
        },
        {
            "标题": "酒品前后二十绝 其五",
            "作者": "王世贞",
            "内容": "屑琼为酒露为浆，超出人间色味香。应从帝女传遗法，不向河东羡索郎。"
        },
        {
            "标题": "酒品前后二十绝 其十八",
            "作者": "王世贞",
            "内容": "波如竹色酒如波，劝客仍倾翡翠螺。纵醉欲抛抛不得，教人无柰忆时何。"
        },
        {
            "标题": "酒品前后二十绝 其十七",
            "作者": "王世贞",
            "内容": "池州酒酽真如油，重碧秾甘泻不流。故人要我酒家去，野夫自爱千金裘。"
        },
        {
            "标题": "平陵东行三首 其二",
            "作者": "王世贞",
            "内容": "平陵东，车隆隆，郭家小儿葬若翁。葬若翁，来送丧，谁其最贤槐里公。\n槐里公，多奇客，迅如飙鹰虎如力。虎如力，卒夷灭，曷不将去击胡貊。"
        },
        {
            "标题": "酒品前后二十绝 其七",
            "作者": "王世贞",
            "内容": "潞州城中酒价高，胭脂滴出小檀槽。华胥一去不易返，汉使何烦种葡萄。"
        },
        {
            "标题": "酒品前后二十绝 其二",
            "作者": "王世贞",
            "内容": "银瓶初泻玉生香，风味由来擅索郎。若比美人何所似，太真柔腻出兰汤。"
        },
        {
            "标题": "酒品前后二十绝 其六",
            "作者": "王世贞",
            "内容": "未应誇诩和羹手，偶向尊前压献酬。他日邯郸解围后，与官求作醉乡侯。"
        },
        {
            "标题": "平城歌 其三",
            "作者": "王世贞",
            "内容": "开一角，纵汉兵。汉天子，有神灵。"
        },
        {
            "标题": "酒品前后二十绝 其十三",
            "作者": "王世贞",
            "内容": "甓湖酒绿如寒烟，与君瓮头三日眠。即使病酲不忍却，况乃去病复延年。"
        },
        {
            "标题": "酒品前后二十绝 其十",
            "作者": "王世贞",
            "内容": "玉缸春色暖融融，一点清泠便不同。肯向邯郸斗秾艳，自誇林下谢家风。"
        },
        {
            "标题": "平陵东行三首 其一",
            "作者": "王世贞",
            "内容": "郁郁平陵树，日夜生秋风。风声一何悲，树色何朦胧。\n不敢出声啼，掩咽歌义公。平陵多贵豪，不为商与农。\n黄绶二千石，墨绶侍中郎。出用牛车载，户用金碧蒙。\n老少六七辈，气色何昂藏。口但新室臣，何论我高皇。\n嗟哉义公里，榛棘复污潢。狐兔欢索群，鱼鳖亦来宫。\n安得冥途轨，侧身以相从。"
        },
        {
            "标题": "平城歌 其一",
            "作者": "王世贞",
            "内容": "汉使来，胡马死。汉使归，死马起。生何致致汉天子。"
        },
        {
            "标题": "平城歌 其二",
            "作者": "王世贞",
            "内容": "曲逆腹，如腲膇。不能出，一奇彼。有阏氏此有戚姬。"
        },
        {
            "标题": "柳陈父再来出其诗尤胜因得征其两馆平津事且有悼亡之戚茕然一身而其尊人为湖南小官方捐橐为饷感而赠之",
            "作者": "王世贞",
            "内容": "重来诗更好，稍稍露行藏。却问平津邸，何如谷口庄。\n铗弹宁为腹，弦断别萦肠。薄禄湖南地，瞻云泪万行。"
        },
        {
            "标题": "酒品前后二十绝 其十五",
            "作者": "王世贞",
            "内容": "瓮头嘈嘈泣泪红，吸来应唤小郫筒。何如换取莲花柄，千载风流属郑公。"
        },
        {
            "标题": "途遇徐宁波迁广臬率师平寇有赠",
            "作者": "王世贞",
            "内容": "即教瓯越威南越，故转宁波号伏波。五马春将时雨去，千帆秋破瘴烟过。\n折冲樽俎谁堪儗，治郡功名业已多。此夜相逢便为别，欲翻铙吹入离歌。"
        },
        {
            "标题": "酒品前后二十绝 其一",
            "作者": "王世贞",
            "内容": "黄封银瓮出当筵，侧弁须防执法前。何似家园红友在，一瓿相藉柳风眠。"
        },
        {
            "标题": "平陵东行三首 其三",
            "作者": "王世贞",
            "内容": "平陵东，谁最雄，父为丞相子侍中。子侍中，气成虹，黄金不归大司农。\n大司农，走钱龙，承相之室金为梁。金为梁，玉为圮，曷不舍去居天子。"
        },
        {
            "标题": "酒品前后二十绝 其八",
            "作者": "王世贞",
            "内容": "清芬一段出冰壶，为问天浆似也无。莫怪死抛新息印，至今犹自胜明珠。"
        },
        {
            "标题": "平城歌 其四",
            "作者": "王世贞",
            "内容": "汉天子，何神灵。韩彭死，冒顿生。"
        },
        {
            "标题": "初秋屏居有感",
            "作者": "王世贞",
            "内容": "偃息衡门下，旦夕寡来躅。澄露将微风，披洒中所欲。\n外苛稍已蠲，畴能解中燠。玄蝉高树间，哀吟递相属。\n不念金气厉，令我白日促。循往心既乖，慨来身如束。\n顾视庭之幽，兰芬一何馥。幸免当门锄，居然安空谷。"
        },
        {
            "标题": "初春屏居讯问芜废有怀故人",
            "作者": "王世贞",
            "内容": "卧病衡门径转深，抱寒春日易成阴。江天阳雁空双度，水国潜龙自一吟。\n欲往交游羞挂齿，渐来名姓失关心。芝苓犯雪垂垂长，短屐长镵取次寻。"
        },
        {
            "标题": "均美兄之分宜丞取道归里 其一",
            "作者": "王世贞",
            "内容": "河壖置别筵，把袂未能捐。落日边烽出，孤星海树悬。\n干戈淹岁月，舟楫任风烟。直有连枝泪，畴吟春树篇。"
        },
        {
            "标题": "菩萨蛮 太白楼作",
            "作者": "王世贞",
            "内容": "高楼百尺攀星汉。东秦十二誇雄观。野旷觉天低。天回海树齐。"
        },
        {
            "标题": "元日探梅前坞得数枝作",
            "作者": "王世贞",
            "内容": "条风煦元正，令我宽眉头。偶成探梅句，遂作探梅游。\n舍策凭小僮，柱颊枉前丘。一点两点疏，千枝万枝稠。\n目境固有殊，会心并悠悠。行人且莫折，留媚我清幽。"
        },
        {
            "标题": "丑奴儿令 题画",
            "作者": "王世贞",
            "内容": "洞庭枫落胭脂冷，䘍尾香钩。舴艋轻舟。一任霜风自在浮。"
        },
        {
            "标题": "袁绳之太常起家赴南少司空走笔为赠 其三",
            "作者": "王世贞",
            "内容": "颠倒衣裳白发侵，箧中腰带半无金。当时谏草垂磨灭，犹是区区请剑心。"
        },
        {
            "标题": "访饮张宪副诚之遇两张有作聊此奉酬",
            "作者": "王世贞",
            "内容": "萧洒图书四壁间，盘飧此日累君闲。别来乡国论今雨，语罢江云失旧山。\n拥砌疏花争霢霂，隔林脩竹弄潺湲。自听张恊愁霖咏，不作王猷汎雪还。"
        },
        {
            "标题": "朴庵诗为顾生作",
            "作者": "王世贞",
            "内容": "子有精庐，有巢是师。结绳为枢，剪茅而茨。太朴不琢，以还吾天。\n虽有输倕，巧曷施焉。太朴不饰，以保吾素。虽有五采，曷如其故。\n蛾眉自妍，混沌畏之。身既隐矣，安用文为。子庵曰朴，请对以默。\n诗不云乎，不大声色。"
        },
        {
            "标题": "题沈启南画虞山致道观昭明手植三桧初名七星桧",
            "作者": "王世贞",
            "内容": "白云团虞山，有七苍虬舞。云当梁初代，昭明读书所。\n虽干乾坤庇，实饱冰霜苦。其四托狐鸱，帝遣六丁取。\n存类矍圃三，去杀秦封五。宋人雅好事，往往为之补。\n颉颃若昆季，厥始实孙祖。隆准理固当，小巫气终阻。\n昨余游真宫，脱冠憩其下。日落长风来，飒然精灵语。\n及乎微月上，脩鳞森欲吐。沈翁长康流，为桧传世谱。\n不欲令汉杰，轻与哙等伍。尺楮移秋山，真宰在阿堵。\n蓬窗一展看，森阴洗烦暑。何必称七星，三星亦自古。"
        },
        {
            "标题": "陆汝陈兄七十作长句寿之",
            "作者": "王世贞",
            "内容": "陆翁少年颇读书，赤手那敢攀公车。曾妇炊梨不解熟，陶儿觅栗安其愚。\n自谓东吴一男子，长贫不合为徂使。酒肠欲斗灌将军，心计宁论桑御史。\n偶然策棰游燕京，词组悬河坐上惊。后阁初开王处仲，青娥解赠韩君平。\n此娥不独称国色，又是西来马肝石。一拂能令颜渥丹，再拂能令鬓丝黑。\n小槽压得真珠红，金丝玉鲙玳瑁雄。谁能放箸无言好，若个行杯肯放空。\n以兹陆翁殊意气，箕踞掀髯少流辈。谈锋让我秃麈毛，眼色从它落牛背。\n有时高诵人相经，指点顾盻纷纵横。但令一事作唐举，何妨百客皆刚成。\n陆翁陆翁今七十，犊力驹心才十七。从今烂醉一万场，扪虱桑榆看斜日。"
        },
        {
            "标题": "齐讴行 其一",
            "作者": "王世贞",
            "内容": "莫以敖辟讥，听我奏齐讴。右顾枕岱宗，左负沧海流。\n维昔师尚父，建册表营丘。四履征不庭，一钺奠成周。\n烈哉桓公筴，首政举其雠。九合匪兵车，衣食东诸侯。\n妖吕荡氛波，炎烬几不收。哀王倡大义，绛灌始协谋。\n九有提一隅，三勋古无俦。乱民矜炙輠，养客悲蒯缑。\n小惠薄陈常，非和诮梁丘。愤誂杀士桃，刺促媚姬裘。\n鄙矣牛山宴，泣涕言爽鸠。"
        },
        {
            "标题": "齐讴行 其二",
            "作者": "王世贞",
            "内容": "骋望平原路，郁葱何所有。狐兔不足陈，麋鹿窜乱走。\n鹿走何迷离，血肉俄缭绕。饥鹰食不多，饱犬食亦少。\n马尾捎归来，鷩于退飞鸟。"
        },
        {
            "标题": "懒融洞",
            "作者": "王世贞",
            "内容": "雪里垂垂长白莲，不言不起更悠然。汝家初祖曾何道，翻结神天有漏缘。"
        },
        {
            "标题": "金山与送者饮别登舟作",
            "作者": "王世贞",
            "内容": "江天高阁倚傀俄，惜别犹呼金叵罗。送客总归唯月在，游人欲老柰山何。\n才闻出夹吴音少，稍入中流楚调多。争道壮游官亦得，不知吾意已蹉跎。"
        },
        {
            "标题": "寓怀 其九",
            "作者": "王世贞",
            "内容": "彘王蔑周武，中兴振宣谟。殷忧歌云汉，虽旱不告逋。\n山甫实明哲，方召有良谟。徐夷既宁只，猃狁亦奔徂。\n人情戒其恒，勤思内自渝。祈父怨爪牙，杜伯蹈淫诛。\n遂令轮台诏，千古惜终初。"
        },
        {
            "标题": "山人戏为三空禅师云过去未来何劳子空子能空一切见在乎师无荅山人代曰檀越饥否且吃午斋去",
            "作者": "王世贞",
            "内容": "谁云见在本来空，门外犹青万古峰。荠菜乍香藜饭熟，留君且受午时供。"
        },
        {
            "标题": "吴比部范太史邀游岘山二章 其一",
            "作者": "王世贞",
            "内容": "吴兴岘山色，不减襄阳紫。气馀清和候，人是东南美。\n亦有艖头鳊，佐之若下醴。炊烟隔岭出，渔唱菰芦起。\n醉谓故所知，何必羊叔子。"
        },
        {
            "标题": "企喻歌 其一",
            "作者": "王世贞",
            "内容": "男儿好横行，横行自身乐。那见摩天鹞，结伴寻鸟雀。"
        },
        {
            "标题": "吴比部范太史邀游岘山二章 其二",
            "作者": "王世贞",
            "内容": "改席延绪飔，披襟向晴昊。日染馀不水，烟平浮玉岛。\n顾见青芙蓉，了了透蘋藻。季重追旧欢，巨卿吐新好。\n勿云兴易尽，新月在前道。"
        },
        {
            "标题": "敬美弟杜门信州移文乞休赋此寄之 其二",
            "作者": "王世贞",
            "内容": "侯生縻抱关，会计委宣尼。不复知身贱，焉知贵为谁。\n大块博物形，自古多参差。得失若浮萍，泛者偶值之。\n高位多折腰，韦缟乃信眉。黄鹄游于田，尺鴳笑其卑。\n狎世诚非易，避人良岂宜。"
        },
        {
            "标题": "祈雪斋居次峻伯寅长韵",
            "作者": "王世贞",
            "内容": "画省森沈坐掩门，斋心应自远尘氛。仙郎曲调裁春雪，武帝祠坛礼白云。\n天阔苑钟空外度，夜寒宫漏梦中分。柏梁何限丰年颂，今日琼瑶祇报君。"
        },
        {
            "标题": "企喻歌 其三",
            "作者": "王世贞",
            "内容": "以我大羽笴，试君铁裲裆。两家俱言利，那得无一强。"
        },
        {
            "标题": "企喻歌 其二",
            "作者": "王世贞",
            "内容": "女子爱妆束，妆束头上钗。男儿爱妆束，妆束坐下騧。"
        },
        {
            "标题": "乞休杜门日侍老母汤药朝来眉颦稍舒知有牡丹已零落矣为之一慨 其二",
            "作者": "王世贞",
            "内容": "中庭残花欲堕枝，瞥见还疑初发时。自开自落不成态，乍雨乍晴将殢谁。\n辞病敢言书作癖，问医端诵药为师。潘舆故里真无恙，王驭天涯返恨迟。"
        },
        {
            "标题": "企喻歌 其四",
            "作者": "王世贞",
            "内容": "饥拔两刃刀，割肉行自吞。情知饥难忍，不拟受人恩。"
        },
        {
            "标题": "敬美弟杜门信州移文乞休赋此寄之 其一",
            "作者": "王世贞",
            "内容": "寒霜日夜零，廓落成晏岁。羁羽坐空条，畴能不愁思。\n愁思望故乡，安为久留滞。故乡足稻粱，处者甘其惠。\n伏罗更以详，忽来诚可畏。不睹双飞凤，摩空适其志。\n晦显何足陈，无营乃为贵。"
        },
        {
            "标题": "乞休疏上闻见阻公车志恨",
            "作者": "王世贞",
            "内容": "麋性虽驯尚畏人，苍浪衰鬓已如银。陈情表上虚何益，归去辞成恐未真。\n造化岂应私长物，风尘元自妒闲身。弇园何限相留态，松竹依依更几旬。"
        },
        {
            "标题": "送百谷应试北上尝入校秘书当得官不就时予方上乞休疏",
            "作者": "王世贞",
            "内容": "江东才俊数诸王，念汝新文复擅场。夺解欲倾京兆尹，锁厅曾试校书郎。\n飞来五色为鹓鷟，卖得千金是骕骦。倘问右军重誓墓，为言疏懒合沧浪。"
        },
        {
            "标题": "闻家弟乞休不遂有感 其二",
            "作者": "王世贞",
            "内容": "神虎门头欲解簪，名高天亦妒山林。未应君相真司命，自古行藏好信心。\n龙性驯来生豢法，鸢肩看后起知音。但令五技如兄短，不畏藤萝卧不深。"
        },
        {
            "标题": "寿封君吴姊丈七十歌",
            "作者": "王世贞",
            "内容": "阿翁七十鬓尚玄，渥丹将酡染双颧。金粟欲压乌纱偏，呼卢卷白神翛然。\n膝前众绮何翩翩，中有一绣去朝天。凤毛五色天书鲜，何必身到凤池边。\n海东绛桃日并圆，海人捧致珊瑚筵，一颗一饱三千年。"
        },
        {
            "标题": "闻家弟乞休不遂有感 其一",
            "作者": "王世贞",
            "内容": "草色池塘梦未真，天涯难问惫和贫。阿谁传得思归引，令我长为诳语人。\n竹箭自然江左贵，桃花无恙武陵春。柴门扫罢还堪掩，不必埙篪聒老身。"
        },
        {
            "标题": "乞休杜门日侍老母汤药朝来眉颦稍舒知有牡丹已零落矣为之一慨 其一",
            "作者": "王世贞",
            "内容": "春风唤愁愁日亲，痴坐兀兀动经旬。上书解绶不得报，引疾杜门何所陈。\n旧爱酒杯时避手，新知药裹实萦身。朝来问寝北堂美，初见牡丹来媚人。"
        },
        {
            "标题": "苦热",
            "作者": "王世贞",
            "内容": "六月苦热杜门复何道，科头解衣徙坐清阴边。为语诸君且莫河朔饮，我欲一枕上就羲皇眠。\n凛如足踏太行万古雪，恍若卧对匡庐千尺泉。长安道中褦襶者谁子，薰心炙手不畏天公权。"
        },
        {
            "标题": "前缓声歌",
            "作者": "王世贞",
            "内容": "天倾西北，一如地之东南。頫仰大造，安得两相兼。\n猛兽爪牙一何威，欲搏雉鹜不能奋飞。鲸鱼跋浪雷奔，焉见走陆若人。\n王子乔，独身化为鹤，不能挈父母而逍遥。宾客满堂前致辞，愿君福寿与天齐。\n情知非真实，且为进金罍。"
        },
        {
            "标题": "岁暮事稀偶展白傅长庆集不觉有入戏作",
            "作者": "王世贞",
            "内容": "亦知忧造物，衰怯未辞官。薄禄消无计，微名损甚难。\n书斋陶甓旧，灯火白诗残。依约中人业，青天可见宽。"
        },
        {
            "标题": "往返钱塘江戏为问答 其二",
            "作者": "王世贞",
            "内容": "朝指萧山驿，暮唤钱塘渡。侬身不属侬，却似商人妇。"
        },
        {
            "标题": "同诸君饯子成怅然有感盖予以前岁是月使归",
            "作者": "王世贞",
            "内容": "杯酒当年倚玉鞍，故人歌饯各萑兰。吴洲暮郁青萍色，郢里春停白雪寒。\n海内旌旗愁不断，道傍车马态相看。何当符传翻驱汝，纵有雄心此际难。"
        },
        {
            "标题": "喻太守邦相及陈丞李司理邀饮顾园作",
            "作者": "王世贞",
            "内容": "初从窈窕转深幽，忽敞中天与目谋。杰构时时撑碧落，回廊面面俯清流。\n涵星浅藻催浮动，入雨疏筠佐唱酬。不道使君容阿敬，岂应单为辟强留。"
        },
        {
            "标题": "董村小隐歌",
            "作者": "王世贞",
            "内容": "丈人卜筑董家村，村中风物宛可论。董家犹称孝子里，丈人别作素侯门。\n门前草没车马迹，邻父虽过不争席。数枝慈竹溪上青，二月墙头杏花白。\n蚕子欲帖千芳齐，习习春风生杖藜。人如畏垒无惊辙，业学尸乡不养鸡。\n有田七百但种秫，酿得新醪如刺蜜。谷在何须用虎防，杏成任自从人乞。\n有子策奏天人奇，回头却笑昌黎诗。男儿遇酒即快饮，人不识，安用天公知。"
        },
        {
            "标题": "海盐郑大司寇",
            "作者": "王世贞",
            "内容": "十年封事爽鸠多，总为忧时鬓早皤。天地祇看容一柱，风霜不遣梦三禾。\n悬车坐领青山色，扣角閒为白石歌。共道履声明主识，玺书何日下烟萝。"
        },
        {
            "标题": "遣兴 其一",
            "作者": "王世贞",
            "内容": "日月真萍梗，乾坤任酒卮。独行身外计，苦思鬓间知。\n得路车惊辙，争栖鸟剩枝。小儿能学语，不遣诵吾诗。"
        },
        {
            "标题": "秦筝曲",
            "作者": "王世贞",
            "内容": "咸阳少娃十三馀。十三新弦莺不如。商偏羽弱调乌乌。\n调乌乌，和纂纂。新欢长，旧欢短。"
        },
        {
            "标题": "古乐府杂题二十绝 其三 秦女卷衣",
            "作者": "王世贞",
            "内容": "秦女吴妆玉不如，卷衣犹在五更初。休疑雨露无多点，关内离宫二百余。"
        },
        {
            "标题": "亡弟大事皆赖曹氏甥子念今来视我金陵无何告别垂泣送之 其一",
            "作者": "王世贞",
            "内容": "衰年无限泪，握手便纵横。玉折兄怜弟，珠联舅愧甥。\n欲教轻作别，除是学无生。一片秦淮月，还悬亚字城。"
        },
        {
            "标题": "答于鳞慰哭子二首 其二",
            "作者": "王世贞",
            "内容": "拟作东门达，那堪复泫然。壮惭儿女态，穷入故人怜。\n岁月危看影，乾坤怯问年。此身真瓠落，飘泊向谁边。"
        },
        {
            "标题": "遣兴 其二",
            "作者": "王世贞",
            "内容": "浩浩乾坤里，支离未可凭。孤踪病妻厌，高卧鄙夫能。\n归计乡音薄，微官世态增。讨论多战伐，或恐在坚冰。"
        },
        {
            "标题": "西亭王孙许殿卿左相远寄牡丹芍药赋此志谢",
            "作者": "王世贞",
            "内容": "牙牌占彩贴红纱，袅袅双茎欲努芽。玉案遥将溱洧水，金盘绝胜魏姚家。\n分从汉掌俱沾露，种出梁园不让霞。为报江南佳丽甚，王孙春色到天涯。"
        },
        {
            "标题": "常州道中逢王百谷",
            "作者": "王世贞",
            "内容": "微名总愧尺书求，况遇相如已倦游。席帽初抛燕市日，隐囊徐坐晋陵秋。\n人中变色偏谈虎，老去全身且应牛。纵得量移君不羡，好携双桨待沧洲。"
        },
        {
            "标题": "傅伯雅园亭杜鹃花二绝 其二",
            "作者": "王世贞",
            "内容": "倦来真觉浪游非，愁见红英涴素衣。若道此花真解语，也应相唤不如归。"
        },
        {
            "标题": "送周子礼太岳玄帝宫",
            "作者": "王世贞",
            "内容": "北极下明神，寄治参之峰。金宇薄太清，玄旗散灵风。\n皇王隆秩视，万姓皆朝宗。周郎江东彦，冥心事真空。\n胡为挟瓣香，竭蹶趋其宫。我闻天大将，九有托帡幪。\n焉知非冒索，现身于其中。蕞尔酰鸡士，窥管安得通。\n勖哉颛子思，归语将无同。"
        },
        {
            "标题": "立春日与吴峻伯席上分韵呼采得一枝花",
            "作者": "王世贞",
            "内容": "绮裀分彩占年华，叠翅鸳鸯色并誇。最是夜来春信早，就中呼得一枝花。"
        },
        {
            "标题": "送方伯吴公入觐还金陵却赴浙省",
            "作者": "王世贞",
            "内容": "何限朝天艗，如公五两轻。君王书上考，宴饯下承明。\n不爱东胶赏，俱称召伯荣。三提长官印，十稔临安城。\n草木沾恩泽，江山识姓名。官如两高峻，人比孤山清。\n休汝冠裳会，留恂父老情。画熊犹缓发，竹马已先迎。\n久偃扶桑"
        },
        {
            "标题": "胡宪使归自滇中年六十",
            "作者": "王世贞",
            "内容": "三朝循吏赞升平，一疏归来万事轻。隼幰尚沾滇僰泪，渔舠先结㟙湖盟。\n青山甲子从仍数，丹穴鹓雏有嗣名。他日胡威蒙召对，定知能让乃公清。"
        },
        {
            "标题": "送周子仁淮安理刑",
            "作者": "王世贞",
            "内容": "春波沙岸青，之子独扬舲。淮楚开雄镇，东南候法星。\n月明乡树出，天阔暮云停。予亦栖栖者，骊歌未忍听。"
        },
        {
            "标题": "送欧阳判官迁两淮运判",
            "作者": "王世贞",
            "内容": "飞盖一江隔，棠阴两地馀。水经初罢注，盐筴旋裁书。\n官为清时好，家因薄宦虚。亦知鲑菜贱，慎莫叹无鱼。"
        },
        {
            "标题": "为俞使君赋紫云裘",
            "作者": "王世贞",
            "内容": "谁割五朵云，裁为使君裘。使君自是补天手，天孙夺巧霓裳愁。\n忆初裘敝西出秦，弃繻颇畏关头嗔。苍皇五羖未称意，蹉跎一绨愁故人。\n风尘变化在反掌，双熊却抱殷朱轮。谁言汉家貂不足，翠羽明珰插晴陆。\n九重忽念东征寒，逡巡捧自黄金屋。玄菟雪花大于席，千嶂回飙咽哀角。\n老上穷庐匿河渚，苏卿旄节凋沙漠。芙蓉秀涩铁如意，葡萄昼冰银凿落。\n使君披裘出按塞，恍若青阳照幽朔。珠羁玉控汗血肥，锦鞲络臂腰师比，降人偶立听指挥。\n三军顿其温挟纩，天子不废高垂衣。只今平明登紫微，如花笑拥如云归。\n酌君酒，为君寿。周家翠凤竟何在，孟尝狐白那能守。\n我有羊皮差胜君，桐江已落垂纶叟。"
        },
        {
            "标题": "四十咏 其四十 黄徵君省曾",
            "作者": "王世贞",
            "内容": "勉之富三馀，垂言亦惊众。收名良已博，负大不易用。\n公车一报罢，遂甘醯鸡瓮。有子能象贤，居然冢枯重。"
        },
        {
            "标题": "谢吴总兵赠白苧帏",
            "作者": "王世贞",
            "内容": "不须元帅武帐，敢学中郎绛帏。领取新秋白苧，睡醒瑶台露晞。"
        },
        {
            "标题": "送严太史请急省侍",
            "作者": "王世贞",
            "内容": "罢直晴烟散晓珂，君王侍从赐衣多。高堂喜极千金寿，故苑恩深六传过。\n到日夏云明震泽，来时朔雪满滹沱。柏梁何限词臣手，归蜀长卿待和歌。"
        },
        {
            "标题": "赠温州周生才甫",
            "作者": "王世贞",
            "内容": "籍甚诗篇美，飘然步屧过。停杯顾误曲，弹铗出悲歌。\n客礼龙门重，乡心雁荡多。永嘉风物好，其奈壮游何。"
        },
        {
            "标题": "雨后途见白云甚奇率尔作",
            "作者": "王世贞",
            "内容": "宿雨净秋旻，青天掩白云。孤峰秀突兀，叠岭琢氤氲。\n雪似昆崙拥，山疑玄圃分。因风乞遗屑，持报华阳君。"
        },
        {
            "标题": "寿濮翁七十以翁子部将张云翼请也",
            "作者": "王世贞",
            "内容": "将军剑术世稀有，出匣风霜吼晴昼。十年不试成地仙，有髯绝群继其后。\n智何必挂阴符口，贵何必悬金印肘。健何必搴狼头纛，猛何必取虎牙首。\n试登铃阁看浮云，欲指沧溟变春酒。我有一言聊戏翁，更二十载鹰扬否。"
        },
        {
            "标题": "四十咏 其四十 吴文学稼竳",
            "作者": "王世贞",
            "内容": "中丞昔谈艺，磊落在嘉靖。季子甫离髫，豹文已彪炳。\n宁唯代为箕，其力乃超乘。突过元和表，穷探杜陵境。\n游汝父子间，令人泪潜迸。"
        },
        {
            "标题": "拟古七十首 其六十九 储参军光羲咏耕",
            "作者": "王世贞",
            "内容": "农事有常期，侵晨向东畬。岂不念筋力，要为口所驱。\n大儿把桔槔，中儿佐犁锄。小者力不任，饷榼绕周涂。\n尽室事农耕，谁还读我书。荣华诚快意，变态亦不疏。\n团坐倾浊醪，移荫就桑榆。好雨从东来，庶足代勤劬。\n莫以玺角牛，当他驷马车。"
        },
        {
            "标题": "冬夕诸君见过谈及江南梅花因有作次焉",
            "作者": "王世贞",
            "内容": "腊日诸贤何水部，草堂时过数烹茶。西山树老惟看雪，南国梅骄已著花。\n玉笛美人吹不尽，瑶台仙侣梦还赊。畴能一醉罗浮约，扶杖行吟江月斜。"
        },
        {
            "标题": "顾季狂见过狂谈竟月於其行也诗以赠之 其一",
            "作者": "王世贞",
            "内容": "双眼中原合，初从故国开。雌黄月旦口，雄白古今才。\n碣石将天去，巴江引雪来。嗒然吾隐几，尔辨亦悠哉。"
        },
        {
            "标题": "问讯梁公实 其二",
            "作者": "王世贞",
            "内容": "汝病风尘外，吾衰景物中。词人歌太乙，酒客卧新丰。\n弹铗心犹嗜，驱车路转穷。飘然五噫咏，天地一梁鸿。"
        },
        {
            "标题": "顾季狂见过狂谈竟月於其行也诗以赠之 其二",
            "作者": "王世贞",
            "内容": "久矣墙东避，俄惊羊仲从。一贫诗作祟，百战舌为锋。\n汝自谈非马，吾宁好似龙。祇应抛麈尾，杯酒日从容。"
        },
        {
            "标题": "青楼怨",
            "作者": "王世贞",
            "内容": "轻风细剪越罗寒，红泪徐倾蜡凤残。一曲停筝还自语，不知春思为谁弹。"
        },
        {
            "标题": "青楼曲二首 其一",
            "作者": "王世贞",
            "内容": "驰道高騣赤电飞，横担蜀锦斗鸡归。新丰酒薄人难醉，夜半犹歌金缕衣。"
        },
        {
            "标题": "青楼曲二首 其二",
            "作者": "王世贞",
            "内容": "姊妹争誇夫婿殊，众中单道不曾输。千兵队里明金紫，腰下寒光玉辘轳。"
        },
        {
            "标题": "送黄国范比部论京畿塞外狱便道归省",
            "作者": "王世贞",
            "内容": "敕罚归天吏，飞符出未央。帝城千骑月，龙剑九秋霜。\n草色乾坤老，军声关塞长。佩分华省玉，人是法曹郎。\n三尺依城旦，双旌指冀方。恩深禹车泪，生转汉萦章。\n渭水羞曾赤，箕星气独黄。别筵枫叶道，停锦荔枝乡。\n为有高门待，应誇结驷良。"
        },
        {
            "标题": "答黄文选德兆 其一",
            "作者": "王世贞",
            "内容": "汉京冠盖自如虹，高枕青山道未穷。一吐雄谈倾稷下，数成新语附齐东。\n科头偃蹇天风合，倚杖苍茫岱色空。往往中兴名士传，知君江夏旧黄童。"
        },
        {
            "标题": "仲冬望乍晴风横甚而窗月破梦有成",
            "作者": "王世贞",
            "内容": "霁月疏窗分外明，狂风无奈海潮声。谁能忍冷孤峰宿，坐看沈波洗太清。"
        },
        {
            "标题": "蒲生篇",
            "作者": "王世贞",
            "内容": "青青水中蒲，结根何卑弱。甘无长年固，所望归履席。\n虽蹈剪刈伤，微质终有托。恒恐秋霜至，百卉坐俱索。\n荣茂本不偕，云胡先摇落。感此中郁蒸，喟焉芳华烁。\n君明倘垂照，埽除安为薄。"
        },
        {
            "标题": "青阳度",
            "作者": "王世贞",
            "内容": "堂前女萝草，缠绵依松柏。虽怀千秋契，亮无齐年质。"
        },
        {
            "标题": "青阳度 其二",
            "作者": "王世贞",
            "内容": "玉勒紫丝缰，是郎果下騧。到门不肯走，识侬双桃花。"
        },
        {
            "标题": "魏府三锦衣北园同方司徒宴游作",
            "作者": "王世贞",
            "内容": "青山远自凤台分，䆗窱逶迤迥不群。行处苍虬时一攫，坐来黄鸟数相闻。\n疏成曲沼因藏月，别起高楼拟借云。若问主人何所似，魏家公子信陵君。"
        },
        {
            "标题": "青阳度",
            "作者": "王世贞",
            "内容": "欢爱二月风，吹枯作红紫。侬爱五月风，吹花结成子。"
        },
        {
            "标题": "清明日偶成 其一",
            "作者": "王世贞",
            "内容": "小冢轻风舞纸钱，斜阳漠漠草芊芊。非关榆柳无新火，总为人家不禁烟。"
        },
        {
            "标题": "又题清凉台",
            "作者": "王世贞",
            "内容": "别借金刚窟，微分室利场。羞他石卫尉，火宅号清凉。"
        },
        {
            "标题": "齐王孙仲望邀同周公瑕陆成叔登清凉台分韵得风字",
            "作者": "王世贞",
            "内容": "绝磴盘天界，方台枕法宫。白龙衡划堑，丹鹫远排空。\n宝树青冥底，金茎紫气中。曼殊分化迹，石跪逊人工。\n岭似高低鸑，城疑断续虹。一依文佛日，四起大王风。\n目极神从爽，心清境自同。诸贤今鲍谢，能益帝都雄。"
        },
        {
            "标题": "倪驾部船政为十世利太宰纪录且有特命而仅守抚州于其行得二律勉之 其二",
            "作者": "王世贞",
            "内容": "如云五马赴专城，朱雀桁西多颂声。宁论汉省为郎薄，祗觉山公启事轻。\n华盖峰头宽露冕，清风阁上好题名。见说黄金赐循吏，不须惆怅羡班生。"
        },
        {
            "标题": "清明日偶成 其二",
            "作者": "王世贞",
            "内容": "岁岁年年世事非，朝朝暮暮故人稀。唯因白骨无穷尽，新鬼犹堪旧鬼饥。"
        },
        {
            "标题": "杨都督将解镇赋二绝迎之 其一",
            "作者": "王世贞",
            "内容": "马伏波书谁不惜，杜征南传世何知。自从身扫鲸鲵后，湖海春风遍酒旗。"
        },
        {
            "标题": "杨都督将解镇赋二绝迎之 其二",
            "作者": "王世贞",
            "内容": "忽雷驳散紫花文，明月弓韬青海云。莫向灞陵愁醉尉，何人不道李将军。"
        },
        {
            "标题": "故少司马杨师邀游城南别业四首 其二",
            "作者": "王世贞",
            "内容": "羊肠历遍始回车，燕尾环流定卜庐。横海尚传杨仆战，徙陶仍用计然书。\n池荷拆露珠从落，垄稻排云锦尽舒。二顷秫田应不少，高阳门客肯留馀。"
        },
        {
            "标题": "故少司马杨师邀游城南别业四首 其三",
            "作者": "王世贞",
            "内容": "醉里轻舠点暮云，悲歌伏枥不堪闻。青山暗授流言指，白日平将战色分。\n鱼鸟看来曾是阵，鹳鹅惊处莫言军。江南匹练全堪展，何必麒麟更写勋。"
        },
        {
            "标题": "故少司马杨师邀游城南别业四首 其一",
            "作者": "王世贞",
            "内容": "回首虞卿解印年，自将耕凿答尧天。乌皮总是看山几，白水俱成负郭田。\n别墅围棋同谢傅，后堂呼酒胜彭宣。向来何限横经侣，寂寞谁当问守玄。"
        },
        {
            "标题": "后五子篇 其三 歙郡汪道昆",
            "作者": "王世贞",
            "内容": "伯玉人间人，忽往在千古。矫矫先秦则，耻为东京伍。\n匠郢斤成风，所至自规矩。一汰尘调非，耳观众稍沮。\n论交岂必面，飞书示肝腑。四十开闽疆，黄金絓其组。\n吾道何必然，诸子气亦吐。"
        },
        {
            "标题": "古乐府杂题二十绝 其十六 若耶溪",
            "作者": "王世贞",
            "内容": "步屧寻春傍若耶，双环白足洗轻纱。兴来莫踏云门寺，处处青帘卖酒家。"
        },
        {
            "标题": "约圃杂咏五首 其三 烟鬟亭",
            "作者": "王世贞",
            "内容": "暝色团一丘，炊烟四无际。如入法华境，面面青螺髻。"
        },
        {
            "标题": "袁抑之大宗伯考最暂还里寄问之",
            "作者": "王世贞",
            "内容": "阊门杨柳春，负弩候征轮。宁知休汝者，居然卧雪人。\n问菊无三径，移床碍四邻。犹言故里好，懒作帝乡臣。"
        },
        {
            "标题": "二刘宫庶宫洗主试南都并赠一章",
            "作者": "王世贞",
            "内容": "恭承嘉命简时髦，水国联翩宫锦袍。并系豢龙刘累氏，同为相马九方皋。\n三山剑色双牛斗，六代词华一羽毛。识得挽回淳古意，不妨疏越为君操。"
        },
        {
            "标题": "送蔡子木守衡州",
            "作者": "王世贞",
            "内容": "少年为郡肃清修，京洛相携赋壮游。一去蔡邕谁倒屣，可堪王粲独登楼。\n插天衡岳层层碧，绕郭湘江细细流。莫向秋风悲日远，长沙今得比中州。"
        },
        {
            "标题": "杜清甫丈九十矣而矍铄如少年曾忆白香山赠裴淄州云九十不衰真地仙因倚起语寿之",
            "作者": "王世贞",
            "内容": "九十不衰真地仙，姓名无忝杜延年。围棋纵负人人墅，卖药能宽处处田。\n春暖弦歌秦女巷，午晴诗画米家船。携来鸠杖那防噎，赠得羊裘不肯穿。\n自剔残灯书小令，旋烹新茗结清缘。惟应蓟子摩铜狄，见尔垂髫学数钱。"
        },
        {
            "标题": "秋风辞",
            "作者": "王世贞",
            "内容": "秋风谡谡兮，霜未飞。草木忍雕兮，待恩晖。晋有璧兮，汾有珠。\n君心怿兮，自敷腴。鏦金钲兮，雷大鼓。神鱼跃兮，黄鹄舞。\n志谈荡兮，媒慨慷。来日短兮，去日长。望岧峣兮，耸双龙。\n恭已无为兮，垂舜裳。后天地兮，凋三光。"
        },
        {
            "标题": "琼台",
            "作者": "王世贞",
            "内容": "当时受册地，今日琼台宫。阿母瑶池色，能如晚照红。"
        },
        {
            "标题": "秋闺曲二首 其二",
            "作者": "王世贞",
            "内容": "三星灼灼照鸣机，素腕盈盈出绛帷。夫君何在在辽西，夏裁霜衣冬裁絺。\n以此及君犹后时，惟昔罗縠迫参差。忽来酒间山岳移，怆若庭前丹桂枝，难何荣茂易何衰。"
        },
        {
            "标题": "三五七言 秋江辞",
            "作者": "王世贞",
            "内容": "风江秋，风叶愁。孤云阁远屿，一雁落汀洲。贪看十五焦山月，帆到金陵不肯收。"
        },
        {
            "标题": "秋闺曲二首 其一",
            "作者": "王世贞",
            "内容": "药房秋深兽金环，美人参差语霜寒。深浅自当竟何言，戚戚准君道途间。\n江有鲤鱼峨哉山，虽欲裁信逝无还。鸣蜩肃然损朱颜，蕙草三枯折复捐，安得明镜长少年。"
        },
        {
            "标题": "秋宫曲",
            "作者": "王世贞",
            "内容": "桂宫飘粟御筵香，银漏初添恩正长。唱罢凉州天似水，百花仙队按霓裳。"
        },
        {
            "标题": "分赋得六宫秋月怨拈韵得纨字",
            "作者": "王世贞",
            "内容": "金井梧桐露未乾，卧看斜月在云端。空悬秦帝江心镜，祇并班姬掌上纨。\n笙鹤自穿花底度，璧蟾孤映泪痕残。由来天阙霓裳冷，不信人间有合欢。"
        },
        {
            "标题": "高克明溪山雪霁图歌",
            "作者": "王世贞",
            "内容": "丹青笔长意苦短，帝遣营丘写清远。范宽老死克明在，与乞天公旧时腕。\n三绝亲教圣人赞，七尺不嚇侏儒饭。玉堂供奉寒葳蕤，瑶花片片堕瑶池。\n朝回小阁昼拄笏，却忆溪山初霁时。羲和鞭轮逐滕六，飘瞥嵯峨压茅屋。\n摆脱千枝万枝白，洗出三峰五峰绿。阴崖犹冒太古絮，阳壑争倾片时玉。\n枯槎顶秃瘦骨愁，小艇不蔽风飕飗。长年袖手唤不起，疑是兴阑王子猷。\n狐帽蒙头看山坐，榾柮煨垆酒权大。纵无灞陵驴背诗，肯作长安被中饿。\n乾坤舄奕扬清辉，万象贾勇精神飞。兴来毛颖纵横出，一点一缀皆天机。\n欲知真宰愁绝处，此翁盘礴初解衣。吾家爱弟饶画癖，购得图看三叹息。\n毋论骨格超马夏，胜代何人办焦墨。虚堂把玩六月寒，指端秀色来眉端。\n便欲移家此中住，遍踏琼瑶天地残。"
        },
        {
            "标题": "秋夜省直同李申二子登白云楼分韵得秋字",
            "作者": "王世贞",
            "内容": "何当白云吏，同上白云楼。海月分余坐，天风揽客裘。\n语来高岭失，曲罢片鸿愁。刁斗期门夜，流黄永巷秋。\n玉绳寒不落，金掌净堪收。未数陈登卧，聊为王粲游。\n他时念历落，非土怅淹留。岁月孤踪并，乾坤万象稠。\n尔曹珠炯炯，珍重欲谁投。"
        },
        {
            "标题": "秋日感怀",
            "作者": "王世贞",
            "内容": "孟秋辞残暑，稍稍澄露晞。飞沙来填穴，玄鸟逝安归。\n行人筹往路，还理箧中衣。夜永尚易晨，白日渐如驰。\n不惜流光逝，所惜来者非。玄蝉虽徵响，哀思竟陈谁。\n失志在饥寒，饱暖不可挥。"
        },
        {
            "标题": "送汤给事元衡入朝补旧省",
            "作者": "王世贞",
            "内容": "离筵一尊酒，还试五时衣。白简名逾重，青蒲事渐非。\n湛惊新露渥，聚讶旧星稀。莫以天颜瘦，应推海宇肥。\n暮云人怨别，乔木尔翻飞。倘及弘之事，无鱼老钓矶。"
        },
        {
            "标题": "咏物体六十六首 其六十六 赋得秋梦",
            "作者": "王世贞",
            "内容": "愁闻卢女罢流黄，露井银床夜未央。漏断朱门花底月，柝寒青海树头霜。\n逢时宛转欢娱隔，觉后苍茫道路长。不信狂夫能忆否，欲乘云雨问潇湘。"
        },
        {
            "标题": "卢龙署中有寄",
            "作者": "王世贞",
            "内容": "山城小雨鹧鸪啼，杨柳辞寒绿正齐。我梦春闺独不见，怕乘云雨问辽西。"
        },
        {
            "标题": "过莫丈方伯园亭示云卿",
            "作者": "王世贞",
            "内容": "不爱泖中色，爱君池上閒。水缘书字黑，藓夺鬓丝斑。\n名理输前辈，风流亦可攀。嘉宾俨在侧，谁敢不脩颜。"
        },
        {
            "标题": "承左虞兄过访赠余长歌感激用壮聊尔志答",
            "作者": "王世贞",
            "内容": "张侯若乳虎，少负食牛气。生平所不平，舍儿比国士。\n懒为大将长揖人，何况州司折腰吏。腰间累累金符黄，再悬再掷还君王。\n桃叶渡头解兔鹘，柳花店中脱鹔鹴。宁容醉尉呵止宿，甘与侏儒共一囊。\n虽然落魄高阳里，毕竟难呼纨裤子。当怀明月将报恩，入匣清霜少知己。\n以兹宿草荒蒋径，时复扁舟下娄水。兴来赠我长歌行，伯氏复与施丹青。\n恍如辋川入我案，又似易水溅溅鸣。虹云缭绕气郁勃，珠玑错落光纵横。\n丈夫有才终有用，为汝感慨神俱竦。生欲椎周子南床，死欲掘顾元公冢。\n嗣宗见忌双眼色，宣明可憎一面孔。汝慎勿学灌将军，我非窦家老秃翁。\n偶然小醉漏消息，前身自是汝南公。但遇人间失意事，相将跳入玉壶中。"
        },
        {
            "标题": "书庚戌秋事 其一",
            "作者": "王世贞",
            "内容": "传闻边马塞回中，候火甘泉极望同。风雨雕戈秋入塞，云霄玉几昼还宫。\n书生自抱终军愤，国士谁讥魏绛功。北望苍然天一色，汉家高碣倚寒空。"
        },
        {
            "标题": "书庚戌秋事 其三",
            "作者": "王世贞",
            "内容": "汉朝宫树自苍苍，万马风生紫塞长。是处烽烟欺太白，几家关月恨流黄。\n千金剑客辞军垒，三殿兵符下窒皇。解道云中飞将在，露书何以慰明光。"
        },
        {
            "标题": "书庚戌秋事 其二",
            "作者": "王世贞",
            "内容": "匈奴万骑纵西山，天险谁当百二关。今日安危任边将，异时恩泽满朝班。\n乌边白骨那能辨，马首红妆若个还。冗散书生空哽咽，截书谁为破愁颜。"
        },
        {
            "标题": "寄赠李顺德于鳞",
            "作者": "王世贞",
            "内容": "昨秋送我蓟门侧，天日黯作琉璃碧。强以雄心挥别泪，俯视万象俱堪掷。\n千言昵昵未肯尽，片语仓皇各深惜。高艑长驱不断风，被发悲歌向震泽。\n道逢北使行相问，生其果厌承明席。钜鹿西驰七百里，扶风秩中二千石。\n黄金横带历下过，里门高车排画戟。海内但不书生穷，大笑便出长安陌。\n何能毫末见文章，乍可沉沦就时格。贞也高阳一狂客，英雄草莽成莫逆。\n杯酒浮沉到处非，寸心炯炯留生识。昔者击鹿过徐卿，匕首忽奋珊瑚惊。\n立谈秋风搏雕鹗，纵饮沧海吞鲵鲸。生独嶷然摄神气，太华千叠云峥嵘。\n须臾瞪目奇句发，独扫满座无留行。更为击筑变清羽，起视河汉西北倾。\n生骑羸马出秋曙，一榻已下相予迎。每寻知己必往古，倘示新篇非世名。\n今予北来更牢落，眼中徐卿渐有情。拂袖低回望牛斗，掩耳刺促愁蝇声。\n勉㫋与生各自爱，胡为局蹐多哀鸣。请看日月岂相比，万古不废东西明。"
        },
        {
            "标题": "月夜登曲岩由竹林下山家观屏岩丙洞入阳谷作",
            "作者": "王世贞",
            "内容": "支策辞道林，飞镜挂大空。回光散玉岫，潜颖射金淙。\n扪萝入窈窕，循垓践玲珑。稍窥樵采径，获与园林通。\n璀灿间脩篁，琮琤乍因风。慕奇惜奇尽，贪胜冀胜逢。\n仄足丙洞穴，耸身屏岩峰。骇瞩纷自来，浩倡乐无终。\n土豹吠寥阒，天鸡破鸿濛。谁言兹宵既，能使余兴穷。"
        },
        {
            "标题": "题丘户部汝谦吾兼亭",
            "作者": "王世贞",
            "内容": "傲吏漆园氏，大隐东方生。心冥故黜迹，机悟乃超名。\n彼美司农子，夙有天倪盟。彳亍握算间，跌宕文史声。\n抱案揖长官，了若不相婴。拄笏对西山，悠然有馀清。\n识真垢不辱，贵我物自轻。何必规往哲，吾以师吾情。"
        },
        {
            "标题": "答明卿 其一",
            "作者": "王世贞",
            "内容": "今兹暑用壮，衡荜藩吾身。白雪从南来，令我思郢人。\n故者日以疏，新者何自亲。所以一杯酒，黯然向沈沦。"
        },
        {
            "标题": "醉后信口劝客饮",
            "作者": "王世贞",
            "内容": "今日为客，挂却头上豸，解我腰间鱼。簪缨缧绁不足道，形骸土木终何如。\n少年弹棋六博兼摴蒱，一一将置前庭除，与客递起为欢娱。\n东流之水西上舻，世人自贤吾自愚。客不见洛阳苏生恶少年，开口造化俱无权。\n横六黄金五车裂，总为城南二顷田。客不见魏齐声势同山丘，厕中死人断君头。\n黥徒马食相堂下，当时溺者秦应侯。人生反覆难预期，精灵一别千忧随。\n请看草木有荣悴，荣者何恩怨者谁。丈夫不能龌龊权门取荣贵，驱遣七尺供妻子。\n又不能仰面看屋梁，万岁千秋亦如此。浊泾清渭何能理，先生一言客记取，拍浮酒船吾足矣。"
        },
        {
            "标题": "雨中偶成 其一",
            "作者": "王世贞",
            "内容": "滴雨过深睡，浑迷午候长。宿鸦为暝色，收霓更斜阳。\n静得琴书理，明添竹树光。物情聊共适，吏事许相忘。"
        },
        {
            "标题": "寄送吴高州明卿转贵省学宪",
            "作者": "王世贞",
            "内容": "今皇禹贡古山川，似托图经亥步传。露冕再穷诸粤地，谈经仍向百蛮天。\n无论张楚名空大，即使居夷道亦全。寄语雍容台省客，几人曾共伏蒲年。"
        },
        {
            "标题": "摘星桥",
            "作者": "王世贞",
            "内容": "夜半桥上星，如萤拂衣袂。为摘岁精来，欲验偷桃事。"
        },
        {
            "标题": "雨中偶成 其二",
            "作者": "王世贞",
            "内容": "此际江南雨，粼粼起绿波。为农应更乐，罢耒即长歌。\n蚁竞煨尊汎，鱼誇受钓多。长安流潦甚，车马暮经过。"
        },
        {
            "标题": "被青州命后得伯承寄诗率尔有答",
            "作者": "王世贞",
            "内容": "立马寒云拥塞回，萧条西望一鸿来。故人青玉吟为案，上国黄金别起台。\n海岱长悬开府色，风尘倘许佩刀才。知君岂少高阳侣，被发狂歌转自哀。"
        },
        {
            "标题": "人日病起作",
            "作者": "王世贞",
            "内容": "共道春光好，犹残拥被身。众欢同得日，吾病始称人。\n柏忆金花煖，梅怜玉树新。空斋百无味，差胜走风尘。"
        },
        {
            "标题": "赠海上人参五台",
            "作者": "王世贞",
            "内容": "比丘拟参室利，乞我一诗证明。久矣毗邪杜口，其柰菩萨求名。\n清凉自心自造，烦恼不灭不生。毕竟都无可赠，别有繻传西行。"
        },
        {
            "标题": "皇甫子循佥事七十",
            "作者": "王世贞",
            "内容": "尊前金缕乍成衣，与唱人生七十稀。胜具总誇玄晏上，微官不厌曼容非。\n凌云健笔长馀綵，玩世青衫始易绯。共道荀家好兄弟，白云犹见一龙依。"
        },
        {
            "标题": "人日得毛侍御秋中贵竹书有感却寄",
            "作者": "王世贞",
            "内容": "当时绣斧出姑苏，壮思那随别思徂。秋雁始为人日信，夜郎方表使星孤。\n轮埋疋马霜先后，檄扫千盘瘴有无。不为渔樵堪记忆，祗应清梦入江湖。"
        },
        {
            "标题": "海上访王子不值追会嘉禾道中斐然投作聊此志酬",
            "作者": "王世贞",
            "内容": "芳波初成绿，柔杨亦已荑。乘此嘉淑候，慨然效安期。\n川涂虽绵邈，未获展光仪。前维悄然发，后舸日夜追。\n朗曜隔浮阴，景风为我披。携手登巍堞，赠我以新诗。\n彪毫等霞绚，溢齿若川驰。辨胜晷欲流，神王鬒不移。\n斐然见狂简，余归将庶几。"
        },
        {
            "标题": "古乐府杂题二十绝 其十 春日独当垆",
            "作者": "王世贞",
            "内容": "纤玉徐量琥珀卮，杏红衫子任风吹。公然解赠金条脱，赖是傍无犊鼻儿。"
        },
        {
            "标题": "日重光行",
            "作者": "王世贞",
            "内容": "日重光，拂扶桑，耀嵎夷。日重光，天老乃复洗沐之。\n日重光，左右五色菌离披。日重光，灿若明镜火齐。\n日重光，万象同志仰昭回。日重光，告羲和勿频挥。\n日重光，留昃且为中。日重光，覆盆之烛鄙所希。"
        },
        {
            "标题": "如梦令 秋思",
            "作者": "王世贞",
            "内容": "残月碧梧金井。屈戍绣霜初冷。徙倚不成眠，红泪一双珠迸。\n孤影。孤影。长自伴人宵永。"
        },
        {
            "标题": "乐府变十九首 其十九 乙卯市人谣",
            "作者": "王世贞",
            "内容": "日蚀不吐，社人奏鼓。大妇辍浆，小妇辍哺。昨日之日，汝于何所。\n回光不瞩，焉为救汝。"
        },
        {
            "标题": "元日日有食之雨不见",
            "作者": "王世贞",
            "内容": "日蚀王正朔，千山一雨蒙。人间今不见，天上岂应同。\n汉署惭宣疏，尧都想羿弓。向来闻左史，曾纪善言功。"
        },
        {
            "标题": "早入庐山首路作",
            "作者": "王世贞",
            "内容": "徙符五岭外，归沐三冬前。及兹道彭蠡，九叠青依然。\n授衣变寒暑，击汰改流连。决策扣庐君，蓐食理枉阡。\n微月隐纷纶，流云渐芊眠。树杪生遥曙，草际出哀泉。\n来奇若故赏，新踪繇往缘。分无幽栖躅，慨焉叹诸贤。"
        },
        {
            "标题": "与绳廷尉入朝邀会吴江道中作",
            "作者": "王世贞",
            "内容": "习习吴江黄鸟风，尊前天地故人同。谁能结袜如张尉，岂为弹冠学贡公。\n仙舫暂分卿月朗，使旌偏借法星雄。无冤自是诸贤事，没齿吾安一壑中。"
        },
        {
            "标题": "谢中丞翁公孺参",
            "作者": "王世贞",
            "内容": "宪府寒开济上春，百城公吏望清尘。櫜鞬不动趋庭色，杯酒还叨入幕宾。\n末路雕虫惊眄睐，当年塞马出酸辛。投君明月寻堪掩，何处能无按剑人。"
        },
        {
            "标题": "塘栖道中得转山西报自嘲 其二",
            "作者": "王世贞",
            "内容": "薄禄风尘业未偿，除书一纸下钱塘。休言宦兴生平薄，已自将心度太行。"
        },
        {
            "标题": "登卢龙山在观后云晋中宗所名",
            "作者": "王世贞",
            "内容": "琳宫寂寂掩玄关，列柏层层径可攀。似闻司马江东日，分得卢龙塞上山。\n万雉低昂朝旭后，千林出没午阴间。欲问阅江楼记处，露台元自惜民艰。"
        },
        {
            "标题": "塞鸿秋",
            "作者": "王世贞",
            "内容": "月昏昏，罢转霓裳队。漏沈沈，忽呀铜龙闭。冷清清，暗滴梨花泪。\n懒丕丕，绣出鸳鸯翅。流苏七宝围，破玉千金赐。猛追寻，认做了前生事。"
        },
        {
            "标题": "塘栖道中得转山西报自嘲 其一",
            "作者": "王世贞",
            "内容": "长河风雪舞孤舟，兴尽真成王子猷。尘世偶然那可料，故乡明日是并州。"
        },
        {
            "标题": "送杨司理被征",
            "作者": "王世贞",
            "内容": "清白关西代不衰，风猷吴下去还思。生平自是无三惑，暮夜何烦有四知。\n明主自传青琐钥，举朝争诵皂囊辞。莫谈江汉垂纶叟，十载天容一壑私。"
        },
        {
            "标题": "三良诗",
            "作者": "王世贞",
            "内容": "白日归苞栎，荒飙助游环。阗道俱声咽，叹息此三贤。\n临穴惴惴下，彷徨顾平原。奄仲即长昏，针虎亦何怨。\n逝者许一身，存者留一言。清渭东南外，谁不忿王官。\n戎乐既销亡，回首见雍川。扣角与负薪，各自爱其全。\n惜哉百夫特，粉黛同所天。"
        },
        {
            "标题": "赠曹子念偕舍弟游燕三绝句 其三",
            "作者": "王世贞",
            "内容": "吾家才子谢惠连，兼程携汝蓟门天。蓟门五侯不解识，何如乞取长瑜还。"
        },
        {
            "标题": "题三笑图",
            "作者": "王世贞",
            "内容": "远公白莲社，郁若人天师。破戒饮陶令，违誓过虎溪。\n远方一大笑，陶意竟攒眉。乃知病维摩，不受弥勒窥。\n何物陆道士，千载亦传疑。"
        },
        {
            "标题": "端午日独坐长山署中有感 其二",
            "作者": "王世贞",
            "内容": "探符与荐黍，兹俗向曾经。多难兵何辟，穷愁客转醒。\n柳风阴汎汎，城日昼冥冥。欲拟怀沙赋，人间未忍听。"
        },
        {
            "标题": "长歌答汪中丞伯玉",
            "作者": "王世贞",
            "内容": "黑风吹海海怒号，长鲸血牙恣所饕。闽吏百城摧欲逃，中丞气夺霜空高。\n一檄立扫三千艘，捷书叠飞天喜劳。䮍蹄雪压麒麟袍，雕戈涩绿弓卧櫜。\n辕门月寒静不嚣，中丞雅志薄声酒。邺侯万卷时入手，青藜吐烟墨花走。\n西京驱前建安后，因之故人忽挂口。使者双鱼破林薮，越丝玉寒为余寿。\n野夫自脱朱兜鍪，太湖烟波天所酬。酒船不楫任拍浮，卧看日月双浮沤。\n公方清庙悬天球，顾我结束期扁舟。公毋调笑我不愁，男儿七尺俱千秋。"
        },
        {
            "标题": "三月三日屋后桃花下与儿子小酌红酒因忆昨岁从吴明卿诸楚人于弇园褉饮遂成一排律",
            "作者": "王世贞",
            "内容": "去岁三月复三日，忽逢楚狂为楚歌。即无草圣愧逸少，雅有兰亭如永和。\n故知故事不可再，避人避地将谁过。家西一湾小曲水，屋后半榻贫维摩。\n偶然儿子致红友，聊为桃花飞白波。盘餐第输狗杞美，鼓吹其奈鸢筝多。\n挚虞小儒不解事，无可韨除如我何。"
        },
        {
            "标题": "三洲歌 其三",
            "作者": "王世贞",
            "内容": "船过第三洲，日落门前树。定有可憎人，侬今不肯住。"
        },
        {
            "标题": "三月三十日郊外小饮兼有所感",
            "作者": "王世贞",
            "内容": "近出看栽柳，重来绿护人。纵迟今日暮，已判隔年春。\n酒盏深难却，花枝强当新。绮罗犹杜曲，钟鼓任平津。\n放荡群谋笑，生疏万事嗔。祇应儿女计，未敢问垂纶。"
        },
        {
            "标题": "杂言五首 其四 易言",
            "作者": "王世贞",
            "内容": "江流辞峡注清湘，金沟堤旁种垂杨。邯郸艳姬挑冶郎，长安金多结貂珰。"
        },
        {
            "标题": "三洲歌",
            "作者": "王世贞",
            "内容": "龙须编作席，象牙装作床。不用侬双腕，那得稳著郎。"
        },
        {
            "标题": "吴明卿大参挟方山人仲美王太学行父以三月三日访我弇园与家弟敬美曹子念骐儿小集分韵得林字",
            "作者": "王世贞",
            "内容": "□□风流可重寻，足音欢剧泪沾襟。不教剡渚成归易，为感南皮旧侠深。\n度曲遏云千树响，回桡弄水百花阴。兰亭故是吾家禊，名数依稀更竹林。"
        },
        {
            "标题": "三洲歌 其一",
            "作者": "王世贞",
            "内容": "阿母见钱喜，女今见钱悲。金铸估客身，不得好心期。"
        },
        {
            "标题": "移晋臬将发寄别黄使君执甫及诸僚友",
            "作者": "王世贞",
            "内容": "乍闻移晋事还真，虚说旬宣长吏民。抗疏未能宽白屋，除书终自忝朱轮。\n腰间罄折官无改，眼底流亡泪转新。努力群贤须好在，古来长孺是何人。"
        },
        {
            "标题": "杂言五首 其二 小言",
            "作者": "王世贞",
            "内容": "海沙濛濛散鲲子，标虱悬心中蓬矢。檀槐接壤五千里，蛮触交兵万人死。"
        },
        {
            "标题": "三洲歌 其二",
            "作者": "王世贞",
            "内容": "万斛峨珂舟，人道是珍贿。一头载红妆，一头载绿蚁。"
        },
        {
            "标题": "客谈庚戍事",
            "作者": "王世贞",
            "内容": "红颜宛转马蹄间，玉箸双垂别汉关。无限春风抛塞北，不教青冢遍阴山。"
        },
        {
            "标题": "销夏湾",
            "作者": "王世贞",
            "内容": "挂帆秋色太空低，缥缈峰回上与齐。别借五湖天一曲，中分双崦地东西。\n松杉翠合家堪隐，橙橘黄萦路不迷。莫问吴王销暑事，采芳春径草萋萋。"
        },
        {
            "标题": "省坐无赖阅杂册花草禽鸟凡十六色各成一绝漫题其后 其八 山鸡",
            "作者": "王世贞",
            "内容": "莫怪殷勤学凤皇，祇因毛羽有文章。驺虞已自新颁朔，平虑于今复拜郎。"
        },
        {
            "标题": "题溪山深隐画",
            "作者": "王世贞",
            "内容": "古木寒流一两家，柴门昼掩待归鸦。何如只向人间住，与客携壶踏落花。"
        },
        {
            "标题": "山园示游人",
            "作者": "王世贞",
            "内容": "携酒看花不碍频，唯求酒后护残春。不辞树树凭攀折，孤却明朝花下人。"
        },
        {
            "标题": "两山竹枝歌 其一",
            "作者": "王世贞",
            "内容": "橘绿橙黄香满校，瓮头篘玉鲙鱼丝。山中历日由来少，知是江南九月时。"
        },
        {
            "标题": "雪中报国寺访张有功不遇",
            "作者": "王世贞",
            "内容": "垂鞭叩古寺，寒玉满层柯。疑是梅花发，其如冰雪何。\n美人旷孤馆，顾我重关河。忽有牟尼对，诸天离思多。"
        },
        {
            "标题": "两山竹枝歌 其三",
            "作者": "王世贞",
            "内容": "短短钗银压鬓鸦，围腰群捉木绵花。莫嫌村坞行人少，夫婿经商不在家。"
        },
        {
            "标题": "两山竹枝歌 其二",
            "作者": "王世贞",
            "内容": "白雪缫成茧子绵，黄云剪就稻花天。千家村里无开市，二尺溪头有系船。"
        },
        {
            "标题": "两山竹枝歌 其四",
            "作者": "王世贞",
            "内容": "峨舸大艑碧波间，遍截玲珑稛载还。最是三吴多好事，家家分得洞庭山。"
        },
        {
            "标题": "游善权洞作",
            "作者": "王世贞",
            "内容": "巨灵两蹠拓，混沌七日开。阴崖忽中敞，万巧纷然来。\n廓如白玉堂，瑰柱芙蓉楣。天酒滴历垂，石燕纵横飞。\n泫泫含雾华，烁烁衔沙玑。靓深时中赏，旷朗使众怡。\n仙掌瞬若招，便嬽胜柔荑。谓我为王烈，授我赤石脂。\n灵境难久即，怊怅以徘徊。"
        },
        {
            "标题": "伤卢楠",
            "作者": "王世贞",
            "内容": "北风摧松柏，下与飞藿会。词人厄阳九，卢生亦长逝。\n桐棺不敛胫，寄殡空山寺。蝼蚁与乌鸢，耽耽出其计。\n酒家惜馀负，里社忻安食。孤女空抱影，寡妾将收泪。\n著书盈万言，一往恐失坠。唯昔黎阳狱，弱羽困毛鸷。\n幸脱雉经辰，未满鬼薪岁。途穷百态攻，变触新语至。\n词场四五侠，往往走馀锐。大赋少见赏，小文仅易醉。\n醉后骂坐归，还为室人詈。我昔报生札，高材虚见忌。\n自取造化馀，何关世途事。呜呼卢生晚，竟无戢身地。\n哭罢重吞声，皇天有新意。"
        },
        {
            "标题": "赠广东袁生",
            "作者": "王世贞",
            "内容": "山川知粤尽，风物到吴新。旧业馀孤隐，时名傍此身。\n酒旗随处是，诗卷未全贫。为语袁宏道，谁堪赋里人。"
        },
        {
            "标题": "伤春四首 其二",
            "作者": "王世贞",
            "内容": "迢递南来使，艰难北伐兵。春迟榆柳色，朔动鼓笳声。\n多难无朝野，深愁外死生。群公柏梁宴，大将棘门营。\n末路填驱辖，濒年绝请缨。渔樵吾岂敢，玉石未堪平。"
        },
        {
            "标题": "相逢行",
            "作者": "王世贞",
            "内容": "相逢美少年，俱在洛城东。绣毂珊瑚鞭，驱马若游龙。\n华韝臂苍鹰，马后好妖童。周道不肯分，呵叱争如风。\n各言父兄业，不独誇身雄。小吏二千石，大吏至三公。\n男当执金吾，女当备椒房。铁券恕十死，金书尚煌煌。\n壁藏亡命侠，睚眦不肯空。行旅为弛肩，居者起相从。\n不睹少年争，安知富贵功。"
        },
        {
            "标题": "伤春四首 其一",
            "作者": "王世贞",
            "内容": "二月春过半，萧条甚往年。无风荡白日，不雨失青天。\n边塞还鼙鼓，侯家自管弦。命轻微病后，心老欲归前。\n对酒多仍怯，看花艳更怜。祇应长兀兀，一室坐安禅。"
        },
        {
            "标题": "伤春四首 其四",
            "作者": "王世贞",
            "内容": "草木春还旧，乾坤事转新。他时问根本，斯道恐风尘。\n狂至非关酒，穷来实让人。不才庄氏木，甘老汉家薪。\n文字难知己，声名易有神。何为愁役役，天许放吾颦。"
        },
        {
            "标题": "乐府变十九首 其四 尚书乐",
            "作者": "王世贞",
            "内容": "扬翠毦，曳金支。马駊騀，车逶迤。手将两黄钺，大者诛二千石，小者僇偏裨。\n九卿班饯日崦嵫。相君眤眤前致辞。尚书行出师。\n乐哉尚书柰乐何。"
        },
        {
            "标题": "伤春四首 其三",
            "作者": "王世贞",
            "内容": "浩浩来春色，茫茫抱独愁。兵戈北极动，舟楫大江流。\n为国何虚实，谋身几去留。草欺公子陌，花妒酒姬楼。\n景物存挥泪，生涯寄远游。所甘唯瓠落，湖海一沉浮。"
        },
        {
            "标题": "江黄二州谒白尚书苏端明祠有感",
            "作者": "王世贞",
            "内容": "白傅佐浔阳，匡庐落其手。苏公谪宜黄，游踪寄樊口。\n物情岂相为，天意良不偶。挥泪对青衫，垂腰厌黄绶。\n是时二公年，四十加八九。飞腾在俄顷，纶綍相先后。\n而我同兹岁，楚宪起南亩。却顾所佩章，叨窃惭已久。\n椒浆荐落日，馀沥自为寿。髫年弄笔墨，老至忘其丑。\n颇谙游戏禅，更贪声闻酒。别业娄水傍，岁功良亦厚。\n园多履道竹，门种杭堤柳。功名善愚人，人生好自负。\n造物亦苦悭，安能令多取。真乐随形无，虚名背身有。\n洛下醉朱唇，天南摇白首。明年定挂冠，不蓄赵瑟妇。\n以此叩二公，公其默许否。"
        },
        {
            "标题": "答寄子深镇国",
            "作者": "王世贞",
            "内容": "著成鸿宝世称奇，十载匡庐有梦思。忽尔赠余青玉案，萧然如对白云姿。\n鱼书但到那论晚，龙剑须逢自有时。俱道陈王饶丽藻，可能重赠仲宣诗。"
        },
        {
            "标题": "卢使君君万手植一松百花洲且侑以诗走笔奉谢",
            "作者": "王世贞",
            "内容": "万卉当春不敢开，孤松瞥见使君栽。犹惊柏府霜威重，似挟天门雨色来。\n陶令尽堪归后抚，生未许醉时颓。悬知满树秦风在，中夜龙吟首重回。"
        },
        {
            "标题": "寄邓兵宪",
            "作者": "王世贞",
            "内容": "治郡功名不让黄，玺书频见下明光。谁将吴地随车雨，去作闽天列戟霜。\n射日龙文开组练，腾波鲸血偃馀皇。何人不借寇河内，有父唯呼邓护羌。\n童稚至今期竹马，东南是处爱甘棠。知君岂假讴谣重，总为骊珠逐孟尝。"
        },
        {
            "标题": "答李大参师孟时分省吴兴",
            "作者": "王世贞",
            "内容": "新秋木叶报蓬庐，几见亨途问索居。若下一条衣带水，使君三日鲤鱼书。\n浮云自失论交后，落月长疑入梦馀。莫向旧游寻宦迹，鬓毛今共白蘋疏。"
        },
        {
            "标题": "题兰湖秋色图送王吏部",
            "作者": "王世贞",
            "内容": "秋浦木兰楫，青云鹓鹭行。时人归简要，循吏有辉光。\n水镜元同澈，露桃难共芳。芙蓉池上客，谁不向王郎。"
        },
        {
            "标题": "上声歌 其二",
            "作者": "王世贞",
            "内容": "百层黄蜂蜡，里有苏合油。不得郎手擘，芬芳中自愁。"
        },
        {
            "标题": "寿魏鸿胪七帙 其二",
            "作者": "王世贞",
            "内容": "庭前木兰何太奇，千朵万朵白迷离。争似中堂双玉树，对翻华萼吐孙枝。"
        },
        {
            "标题": "紫霄峰",
            "作者": "王世贞",
            "内容": "千崖过雨欲黄昏，钟鼓朝真未掩门。自是此峰饶紫气，不关曾著五千言。"
        },
        {
            "标题": "谒台还道逢海上宋使君戏赠",
            "作者": "王世贞",
            "内容": "问君何为来，问余何为返。欲答两不言，青山去人远。"
        },
        {
            "标题": "题文与可画竹苏子瞻诗后",
            "作者": "王世贞",
            "内容": "石室先生岷峨英，指端宛宛八法精，墨池写出淇园青。\n雪堂一老寰中豪，胸中屈蟠金错刀，渭滨派作北海涛。\n天生两奇令相值，半幅生绡斗秋色，长离翔空舞玄翮。\n一舞一翮黄金钧，坐令箧笥烟云新，宝之者谁缑山人。"
        },
        {
            "标题": "上声歌 其一",
            "作者": "王世贞",
            "内容": "闻郎好新变，缓歌为上声。危弦依柱走，犹是故时情。"
        },
        {
            "标题": "游惠山酌泉次唐人韵 其二",
            "作者": "王世贞",
            "内容": "落日饶远态，群象来趋人。酌此涧下泉，爽焉各怀新。\n暗壑穿文流，白石何磷磷。岂不念远达，行当委时尘。\n洗耳卧空山，抗志薄青旻。頫仰千古士，思与巢许邻。"
        },
        {
            "标题": "游惠山酌泉次唐人韵 其三",
            "作者": "王世贞",
            "内容": "精若栖林端，芳泉伏萝樾。躧步信所之，渐与人径绝。\n顾见潭影空，恍然超生灭。叩斧斲涧云，负铛煮山月。\n朗咏三君篇，清商四垂发。千秋庶可要，与子偕首辙。"
        },
        {
            "标题": "游惠山酌泉次唐人韵 其一",
            "作者": "王世贞",
            "内容": "穷溪回崇巘，午色正苍苍。上有千尺松，下有古时堂。\n幽籁相间作，止鸟顾我翔。乳窦溢清漪，杲日媚其光。\n眉宇澄秋色，齿颊散天香。念彼寻源人，慨然不能忘。"
        },
        {
            "标题": "王太史与余奕负余锦文笺余负一诗扇赋此促之",
            "作者": "王世贞",
            "内容": "学士长杨赋早传，偶来花下醉江烟。亦知芸管春秋癖，应有苔文侧理笺。\n我自蕺山惭逸少，汝将淝水制张玄。莫言田父衰仍拙，曾记宣城赌郡年。"
        },
        {
            "标题": "崇明陆叟移居吴城以上元夕生儿友人索赠",
            "作者": "王世贞",
            "内容": "君是东海人，却爱吴阊土。抱得照乘珠，一朝归合浦。\n此珠煜煜光欲然，掌上谁能不见怜。来从老蚌无双美，把向明蟾一对圆。\n银灯膏火千门动，上元夫人亲抱送。他年拂拭向秦廷，十五连城玉争重。"
        },
        {
            "标题": "咏物体六十六首 其十二 芍药花",
            "作者": "王世贞",
            "内容": "露浥风翻茜欲流，盈盈溱洧布芳洲。谁家士女来相谑，何处王孙不少留。\n娇似芙蓉还怯水，弱于丛菊未经秋。惟应摘取玄晖句，消破春风烂漫愁。"
        },
        {
            "标题": "壶公楼之背对广心池之小浮玉",
            "作者": "王世贞",
            "内容": "中弇固饶奇，其阳颇陕塞。未畅目界观，而以疲足力。\n兹楼既北启，恍若天地阔。流峙贾其华，明晦异昕夕。\n当眸小浮玉，宛宛自为色。呼酒一酹之，与尔相主客。\n却笑壶公壶，假幻成所适。"
        },
        {
            "标题": "弇园杂咏十六首 其八 缥缈楼",
            "作者": "王世贞",
            "内容": "独立缥缈之飞楼，又看浮云天际头。洞庭西峰九千尺，尺鴳不碍逍遥游。"
        },
        {
            "标题": "重九日为庚辰岁昙阳仙师化辰敬成长歌一章志感",
            "作者": "王世贞",
            "内容": "万历之岁庚在辰，我师拍手谢世尘。西竺西池总西蜀，阳月阳日归阳神。\n晴霞两片衬腮玉，夕宿数点搏眉颦。凝然金刚不坏身，独立宝座凌秋旻。\n是时弟子皆伏泣，手剑忽挺光鳞鳞。老生舍身侍香火，自甘佛奴或道民。\n谈无说有世不一，学士见挽传师真。少将灵迹托彤史，敢以卮言夸素臣。\n下士闻道只大笑，何意众口成狺狺。吾师可虞日月毁，大教岂逐云雷屯。\n所怜内境有罗刹，不妨外土来波旬。银环再贶许消息，金篦未引犹沈沦。\n朝披夕诵了何益，如博日胜还日贫。回头转盻已陈迹，中天圆月十二新。\n瓣香一缕断复续，风伯为我传峨岷。玉京斟酌沆瀣酒，浊世消渴支离人。\n云君倘为下阊阖，霞䍐倏见扶飙轮。老生行脚粗已备，芒鞋布衲青纶巾。\n不辞蹑景渡彼岸，眼底一众俱迷津。更祈仙伴有邹子，大吹黍律回阳春。"
        },
        {
            "标题": "绿筠窝卷歌",
            "作者": "王世贞",
            "内容": "华翁之窝字绿筠，第云不可无此君。手种淇园三万个，一一青含太古文。\n龙鳞陡擘谷后雨，凤尾直破松梢云。为君传神者谁氏，醉沈淋漓走元气。\n敲戛犹馀金石音，纵横不见龙蛇字。此君与翁俱有孙，琅玕肯让吾家门。\n夹池檀栾借馀润，茂林风流依旧论。阿戎昔作童子游，把臂三日山中留。\n卷头虽失王大令，眼底复得文湖州。文君妙手称三绝，墨池片片墨琼屑。\n已教春雪擅前贤，况是秋霜同晚节。此图再更人再徂，恍然若对黄公垆。\n未穷尘代沧桑事，嵇阮于今不可呼。"
        },
        {
            "标题": "弇园杂咏四十三首 其二 惹香径",
            "作者": "王世贞",
            "内容": "花气无不薰，偏与红妆娆。夜分乍解衣，宛是收香鸟。"
        },
        {
            "标题": "秋日发黄浦朱氏三子与张长舆顾仲韩拿舟送别书此纪事",
            "作者": "王世贞",
            "内容": "倾城冠盖拥沙洲，俊少将无厌白头。晴日好停黄歇浦，秋风追并李膺舟。\n雕盘欲选俱名味，玉麈难挥遇胜流。不是西州有余恸，此行何异五湖游。"
        },
        {
            "标题": "为胡元瑞题绿萝馆二十咏 其十九 胡床",
            "作者": "王世贞",
            "内容": "胡郎坐胡床，却发庾公兴。冉冉南楼月，徐徐破残暝。"
        },
        {
            "标题": "冬日集舍侄一敬所作",
            "作者": "王世贞",
            "内容": "今辰风日佳，言集仲容庐。是时岁功毕，场圃方告舒。\n新篘嘈嘈鸣，黄鸡啄相趋。罗者欢得凫，网者欢得鱼。\n野人慕口腹，一饫不愿馀。顾见斜阳影，蔼蔼媚桑榆。\n群从更乐端，迭起求自踰。但酌令我酣，悠然渐黄虞。\n奚必青衿子，矩步诵诗书。世有中圣人，舍我其谁与。"
        },
        {
            "标题": "题沈启南画林居图和韵专诸要离",
            "作者": "王世贞",
            "内容": "春风荡乡国，遍地成小草。岂不养浮名，末路难自保。\n清泉激幽赏，长松托遥抱。念彼先达迹，空为后人悼。\n青山一见属，方知此图好。便欲移住之，与山长不老。\n绝胜中书堂，二十有四考。以为黄鹤樵，此樵叶图早。\n是故必隐沦，白石翁所造。"
        },
        {
            "标题": "哭舍侄汝钦仪部",
            "作者": "王世贞",
            "内容": "肮脏衣冠迟日月，颉颃京邑走风烟。曼容汝官五百石，武子吾家三十年。\n乡地祇忧戎马在，使星犹傍女牛悬。如何握手成今古，岐路人间倍可怜。"
        },
        {
            "标题": "追和江令静卧栖霞山房望徐祭酒作有怀赵祭酒",
            "作者": "王世贞",
            "内容": "夜静绝梵呗，地幽宿岚阴。警鹘振栖羽，飞泉来远音。\n因探作者咏，时搅故人心。讲席鳣初俎，经坛杏欲林。\n西方既中返，北面敢希钦。幸以衰迟感，毋复望臣深。"
        },
        {
            "标题": "答沈山人嘉则二首 其一",
            "作者": "王世贞",
            "内容": "满眼交游态，相过意独深。醉来扶任侠，老去急知音。\n零落家人产，纵横国士心。未须论往事，呜咽对沾襟。"
        },
        {
            "标题": "题竹赠沈山人",
            "作者": "王世贞",
            "内容": "小径初抽碧玉枝，澹烟零雨揔相宜。知君欲写江湖色，懒向梁王赋夹池。"
        },
        {
            "标题": "答沈山人嘉则二首 其二",
            "作者": "王世贞",
            "内容": "兄弟逢家难，仓皇并挂冠。莫言归计早，犹作畏途看。\n萝薜褰愁入，松杉掩泪残。唯应狱中剑，虹色为君寒。"
        },
        {
            "标题": "同省中诸君过徐丈",
            "作者": "王世贞",
            "内容": "词客真同河朔游，主人偏解孟公留。高城雨过凉生席，残夜花明月满楼。\n紫玉行杯弹出塞，红牙催拍按伊州。更怜少日阊门侣，菱叶芙蓉湖上舟。"
        },
        {
            "标题": "由云根嶂之背度双井转嘉树亭",
            "作者": "王世贞",
            "内容": "蹑屐穿云根，恍见双明星。下有百尺泉，辘轳破泓渟。\n出没沿涧帻，向背临溪亭。老树何年植，郁作虬龙形。\n逗云拥芊眠，蔽日结沈冥。广池无烦暑，曲槛有清泠。\n何必平泉石，憩此酒亦醒。"
        },
        {
            "标题": "过秋曹后怀棘寺旧欢寄谢诸丈人 其三",
            "作者": "王世贞",
            "内容": "忆尔郫筒酒，来从蜀客船。开尊须尽日，促席解忘年。\n懒即隗俄坐，酣仍鼓跌眠。只今云省夜，茶椀对残编。"
        },
        {
            "标题": "迁晋臬柳洲亭别省中诸老",
            "作者": "王世贞",
            "内容": "五马踟蹰立翠微，与君何计不分违。江南佳丽如杭少，海内交游入晋稀。\n坐惜残更仍进酒，歌当别调易沾衣。湖山处处留人色，祇是浮云出未归。"
        },
        {
            "标题": "武昌奉别省中诸公",
            "作者": "王世贞",
            "内容": "差池霜色鬓毛侵，三月移藩已滞淫。惜别故人分手泪，思归傲吏折腰心。\n赪鱼下水犹堪溯，黄鹤摩天不易寻。回首莫论萍梗事，古来天地有浮沉。"
        },
        {
            "标题": "家弟转官后寄一诗扇钱叔宝有与君何日共闲身语叔宝日作画不休而余苦文债刺促因戏题其后",
            "作者": "王世贞",
            "内容": "王叟时时征白战，钱翁日日卖青山。多生未断贪名障，博得闲身亦不闲。"
        },
        {
            "标题": "汉铙歌十八曲 其十四 圣人出",
            "作者": "王世贞",
            "内容": "圣人出，奉昌期。百六遘，九五归。白帝死，赤龙飞。指函谷，度崤坻。\n封府库，戢兵师。戒父老，起伤痍。五诸侯，从义旗。猎天狼，网妖鸱。\n裂茅胙，巩鸿基。垂百祀，永无为。"
        },
        {
            "标题": "庐顶放歌",
            "作者": "王世贞",
            "内容": "匡续先生几千载，周颠仙人安在哉。闻声便唤竹林寺，见影顿筑文殊台。\n浮云四起忽无地，举足步步愁莓苔。吴越应从下方出，岷峨别向西天开。\n拟呼圣灯照迷去，更借铁船凌汉回。山僧一笑挽我袖，何如且住倾三杯。"
        },
        {
            "标题": "狮子峰",
            "作者": "王世贞",
            "内容": "调刁风过忽雄鸣，一窍能瘖万籁声。雪后莫寻狐兔迹，只今罴虎不留行。"
        },
        {
            "标题": "乐府变十九首 其十八 小儿谣之五",
            "作者": "王世贞",
            "内容": "猴而冠者酣耶，虎而冠者耽耽耶。"
        },
        {
            "标题": "和张肖甫司马题王阳德使君阳湖别墅十咏 其十 暑香亭",
            "作者": "王世贞",
            "内容": "才歌白苎水生凉，脉脉柔风送暗香。记取郑公三伏日，碧筒徐吸紫霞浆。"
        },
        {
            "标题": "李文正吴文定诸学士于海月庵赏十月菊五七言律俱以前用骑字押和颇成险窘余戏悉为步之",
            "作者": "王世贞",
            "内容": "贪看晚节傲霜飔，淡色幽香冷不辞。入坐叵罗争自引，归来款段未须骑。\n推敲月下犹孤语，竞病风流彼一时。若使东篱主人在，攒眉那肯和新诗。"
        },
        {
            "标题": "子循子威诸贤过幼于石湖别墅其高处为新郭城址范紫微遗宅也",
            "作者": "王世贞",
            "内容": "湖爽杯从益，天空镜对开。亭依新郭垒，岸隔旧郊台。\n词笔夸吴会，渔歌起越来。无妨醉题壁，君是紫微才。"
        },
        {
            "标题": "送刘侍御清阅三吴军籍",
            "作者": "王世贞",
            "内容": "六月军书下，三吴宪节悬。日华浮组练，霜色护楼船。\n一使兼文武，孤忠失后先。海潮犀弩避，郡国虎符传。\n自昔东南地，曾分阃制权。挂帆当使马，耨火置屯田。\n将帅诛求里，逃亡涕泪前。刍粮还旧日，调发任他年。\n赤籍虚难满，苍生实可怜。萧条石壕吏，悽恻采微篇。\n闾井眉须察，兵戈骨未全。不堪家国计，为尔重悽然。"
        },
        {
            "标题": "石城乐",
            "作者": "王世贞",
            "内容": "欢来迎石城，欢去送石城。生憎竟陵水，解作两般声。"
        },
        {
            "标题": "石屋洞",
            "作者": "王世贞",
            "内容": "招隐岂必深，幽绝在康庄。天开一层轩，群秀纳青苍。\n其阳类江瑶，云足钟离房。右凹若旋螺，中栖太乙粮。\n游履迥失疲，归悰澹将忘。零雨滃四垂，飞润沾衣裳。\n山僧供茗罢，欲出仍彷徨。"
        },
        {
            "标题": "悯生篇",
            "作者": "王世贞",
            "内容": "上坐莫喧，下坐一言。今者食荠，焉知我酸。南山有柏，朝牂暮斤。\n北山有柽，生而参天。何以弹乌，请用随侯。何以攻革，请用吴钩。\n案鹓从禽，命豹逐鼠。谓汝不捷，卒当僇汝。迷阳升堂，国香道傍。\n土杯在坫，玉卮汲浆。嫫母挟瑟，夷施幽闭。师涓教射，夔习击技。\n磁石引金，阿锡禦冰。扬舲太行，骋骏洞庭。寄愁九天，渺旷无梯。\n埋忧九渊，沈深无蹊。千日之外，中山曷力。百岁而往，司命奚德。\n金丹在口，噤不能餐。岂无永生，逝者实叹。"
        },
        {
            "标题": "送张职方谪判镇江 其一",
            "作者": "王世贞",
            "内容": "画室宵衣切，公车昼草频。论兵人自胜，飞捷事谁真。\n放逐容明主，艰危失大臣。还应伏波幕，书记礼崔骃。"
        },
        {
            "标题": "送张职方谪判镇江 其二",
            "作者": "王世贞",
            "内容": "郡阁凭扬子，公馀试一临。江山百战色，南北异时心。\n敌恐矜天堑，谁当任陆沉。艰难根本地，相赠泪沾襟。"
        },
        {
            "标题": "小祗园小憩用陶韵 其二",
            "作者": "王世贞",
            "内容": "群荣秀春气，天地遂不贫。敢以百慵故，废我杯酒勤。\n脩竹临绿波，清辉来媚人。迹从逝晷旧，情与来景新。\n游鱼故泼泼，时鸟亦欣欣。南征稍知吝，西往尚迷津。\n偶从静者说，获与兰若邻。世累从此祛，犹足称逸民。"
        },
        {
            "标题": "予与自闽明卿自贵同日书至有感 其一",
            "作者": "王世贞",
            "内容": "参差青鸟建章宫，忽有瑶音慰转蓬。两地虹霓书远近，各天雷雨剑雌雄。\n俱誇拙宦身犹在，且喜加餐字每同。寄语图南争矫翼，燕台四起大王风。"
        },
        {
            "标题": "予与自闽明卿自贵同日书至有感 其二",
            "作者": "王世贞",
            "内容": "故人岭海尚栖迟，九列虽叨敢道宜。季重有书方悔侠，伟长中论未逢知。\n谁偏谢豹啼丹地，并许娵隅托素时。莫怪承恩还避辇，至今犹自怯蛾眉。"
        },
        {
            "标题": "送顾舍人使金陵还松江",
            "作者": "王世贞",
            "内容": "汝岂因鲈脍，吾曾识凤毛。青云归暂得，白雪和谁高。\n海色钟山雨，秋声笠泽涛。南征有诸将，为语圣躬劳。"
        },
        {
            "标题": "答子与见讯仍请叙诗集",
            "作者": "王世贞",
            "内容": "未必天涯远，能令国士疏。转头论旧尽，屈指觉才虚。\n片语千秋色，双鱼万里书。因君重飞动，垂老惜三馀。"
        },
        {
            "标题": "弇园杂咏四十三首 其十八 雌霓梁",
            "作者": "王世贞",
            "内容": "青虬在其上，雌霓甘为下。游者虽异途，阴晴不相舍。"
        },
        {
            "标题": "追补姚元白市隐园十八咏 其十四 浮玉桥",
            "作者": "王世贞",
            "内容": "水面蜿蜒虹，乃是坚牢玉。我欲访蓬莱，鼋鼍不须属。"
        },
        {
            "标题": "寒食志感示儿辈",
            "作者": "王世贞",
            "内容": "六度逢寒食，肝肠寸寸灰。岂无悬日月，难拟到泉台。\n岁每惭新鬼，春从冷旧醅。儿曹须老大，莫忘介山哀。"
        },
        {
            "标题": "追补姚元白市隐园十八咏 其五 春雨畦",
            "作者": "王世贞",
            "内容": "一夜春雨过，千畦尽成绿。不晓意所欣，道是斋厨足。"
        },
        {
            "标题": "寄宗子相 其二",
            "作者": "王世贞",
            "内容": "明月邗沟水，飞花绕郭多。闭门时辈远，开卷古人过。\n旧社谁能继，新诗各自歌。更论燕市饮，相顾邈山河。"
        },
        {
            "标题": "追补姚元白市隐园十八咏 其四 思玄堂",
            "作者": "王世贞",
            "内容": "栖君思玄室，诵君思玄赋。此意无可言，莫为平子误。"
        },
        {
            "标题": "试剑石",
            "作者": "王世贞",
            "内容": "我有昆吾剑，不将持试石。白璧隐荆山，剖出长虹色。"
        },
        {
            "标题": "题阙 其五十六",
            "作者": "王世贞",
            "内容": "元嘉修内政，江左乃宴宁。淳熙急外攘，庶事实励精。\n再举再辱师，戎马反纵横。拓跋威方振，完颜治复平。\n两劲迫自完，谁能问合并。少保痛朱仙，太尉悔崤"
        },
        {
            "标题": "追补姚元白市隐园十八咏 其六 观生处",
            "作者": "王世贞",
            "内容": "但欲观我生，茫茫无可据。断尽有漏缘，悠然见生处。"
        },
        {
            "标题": "拟古七十首 其十八 左记室思咏史",
            "作者": "王世贞",
            "内容": "尧舜相为贵，不能屈巢由。挂瓢箕山树，洗耳渭水流。\n四岳等朝荣，二女亦蜉蝣。黄绮卧商岩，目若无嬴刘。\n烨烨五色芝，可以饱千秋。如何崦嵫路，俛首建成侯。\n神龙虽自尊，饥则鳅缮流。寒蝉虽自眇，耻与鸟雀谋。"
        },
        {
            "标题": "追补姚元白市隐园十八咏 其十三 秋影亭",
            "作者": "王世贞",
            "内容": "秋树影扶苏，斜阳半亭挂。似延李营丘，写得寒林画。"
        },
        {
            "标题": "寿顾翁七十",
            "作者": "王世贞",
            "内容": "少习东鲁学，诗书执礼身。晚膺西汉诏，孝弟力田人。\n好语时依口，穷愁不上颦。兰枝叶已茂，蔗境事方新。\n莫惜如渑酒，将分太液津。"
        },
        {
            "标题": "余将梓于鳞集适殿卿左史贻书见慰因及此君身后怆尔作答兼呈殷相公",
            "作者": "王世贞",
            "内容": "秋杪鸿书悲自论，死生今旦见情真。君看落落游梁者，我识沾沾御李人。\n稷下遗言宁友重，济南名士得儿贫。相看自有山公在，莫遣刘标著论新。"
        },
        {
            "标题": "封君沈翁七十寿言",
            "作者": "王世贞",
            "内容": "父书既读尽，遂读天下书。两儿佩庭训，比翼升公车。\n大者汝南君，小者承明庐。脱汝白苎衫，饰以黄金鱼。\n充庭尽和气，绕膝皆璠玙。有时写八咏，虹霞吐阶除。\n忽尔钓四腮，日月付樵渔。能令纸价贵，又使俗情疏。\n楚泽纵元绪，鲁门飨爰居。喧寂太非性，拟公安得如。\n我有盈觞酒，微规以当誉。愿保四余言，永为百岁储。"
        },
        {
            "标题": "寿顾翁七帙一篇元章苏本有马式语",
            "作者": "王世贞",
            "内容": "顾翁静者寿有余，鬓毛未霜颊尚朱。园如辟疆客不孤，夹池翠竹庭苍梧。\n有鸟五色双鹓雏，少者雍鸣觐清都。其一息羽需抟扶，翁今不乐何为乎，毋论古稀古所无。"
        },
        {
            "标题": "杨翁八十述寿一章",
            "作者": "王世贞",
            "内容": "昔多长者游，弱冠忝公车。是时杨翁父，业已八十余。\n啖我园中橘，酌醴鲙神鱼。翁时侍其侧，恂恂复怡愉。\n转盼能几何，翁寿差亦如。已损负郭田，仅存立壁庐。\n人是羲皇人，居即畏垒居。但贵心朴诚，何必口诗书。\n笑彼夸毗子，营营锥刀趋。所窃若已盈，所得无乃虚。\n劝君安桑梓，化日正舒徐。"
        },
        {
            "标题": "题画寿大参旸谷先生七十 其一",
            "作者": "王世贞",
            "内容": "永嘉城外小缑山，明月长容笙鹤闲。总为旸湖泉石好，未教王子厌人间。"
        },
        {
            "标题": "陈体干太仆邀饮醉翁亭",
            "作者": "王世贞",
            "内容": "孤亭面面敛青葱，坐语翛然万虑空。樵径渐移残照外，商歌忽入暗泉中。\n岩头寂寞诸名迹，石上婆娑两醉翁。也解板舆松影好，披襟留试月明风。"
        },
        {
            "标题": "寿华湖西翁八十",
            "作者": "王世贞",
            "内容": "一廛身事五湖南，八帙淫书意更耽。名向白衣无可妒，诗如玄酒自言甘。\n鞋轻不染尘中迹，麈秃缘深物外谈。姓字可知西母刻，见多清梦绕吾弇。"
        },
        {
            "标题": "问讯梁公实 其一",
            "作者": "王世贞",
            "内容": "问讯梁公实，声名未寂寥。病何关药饵，贫岂任渔樵。\n十载能吾辈，同心正久要。边书况昨日，散捷紫宸朝。"
        },
        {
            "标题": "寄于鳞 其一",
            "作者": "王世贞",
            "内容": "远树太行壮，乱流漳水深。风云来染翰，河岳映披襟。\n鞭弭中原约，车书异代心。并驱吾岂敢，或可效知音。"
        },
        {
            "标题": "舍舟步漆塘山竹松间作",
            "作者": "王世贞",
            "内容": "亭午维芳涘，改策探要眇。去美令神适，来奇信天造。\n"
        },
        {
            "标题": "郡城方戒严晓上人以疑被杖下狱作此慰之",
            "作者": "王世贞",
            "内容": "岂有沙门蓄四兵，空将四大施黄荆。还他业后无馀事，身在四禅天下行。"
        },
        {
            "标题": "千丈万丈二峰",
            "作者": "王世贞",
            "内容": "高峰扫地一万丈，低峰突兀千丈馀。三山琪树稍加汝，二华莲花恐不如。"
        },
        {
            "标题": "孙文学丌册庋",
            "作者": "王世贞",
            "内容": "会稽表神閟，宛委徵帝藏。讵若登君室，步武见前芳。\n边笥有馀委，惠车不盈箱。青荧藜床色，旖旎兰橑香。\n低云润遗简，隙月窥流缃。咏响出疏棂，回风自琅琅。\n恒闻诗人旨，忮求乃不臧。蔬饮枕曲肱，其乐自羲皇。\n举趾触四周，抗心凌八荒。"
        },
        {
            "标题": "过子与二十韵",
            "作者": "王世贞",
            "内容": "汝官今复罢，吾晚欲看谁。一棹沧江色，孤城落木时。\n应门欢竞发，倒屣唤犹迟。青眼穷交甚，苍头夙嗜知。\n岕茶云入筥，渚稻雪分匙。软剥迎霜栗，纤供裛露葵。\n鹿寒红玉肪，鲂鲙白银丝。画烛双频换，清尊百不辞。\n坐移难辨客，谈胜各相师。远漏寒声短，疏棂曙影窥。\n凌兢追往事，飞动及新诗。天欲人才尽，身仍我辈私。\n总无惭凤德，应不悔蛾眉。野服安群态，时名舍众疑。\n酒徒殊未少，醉尉尔何为。老厌乾坤束，归凭日月欺。\n浮云轻剑玦，返路有埙篪。好展求羊径，重为嵇吕期。\n此生唯斗健，得句莫伤离。长揖苕溪畔，茫茫信所之。"
        },
        {
            "标题": "赋得匡庐观瀑寿华存叔鸿胪",
            "作者": "王世贞",
            "内容": "牛女之间漏银河，欲洗庐岳诸青螺。下飞瀑布九千尺，三峡轰雷听最多。\n华君自谢螭头直，手制青鞋踏秋色。开先寺前梦初破，恍若钧天奏无射。\n匡庐先生道偶逢，贻君沆瀣酒一钟。吟罢毫端双白凤，归时杖底一斑龙。\n只今高卧梁溪上，七十风神愈萧爽。入观能令水月澄，动操如闻山谷响。\n作书好报匡先生，东海近有王方平。不须夸尽开先瀑，行见蓬莱渐浅清。"
        },
        {
            "标题": "杂诗九首 其八",
            "作者": "王世贞",
            "内容": "步出城西门，雕甍横周络。业篁上迫天，菱藕弥陂泽。\n问是谁家墅，居人答相错。春卉依都尉，秋条属金吾。\n问姓良欲陈，后主恐复殊。所遇多故物，百岁人焉俱。\n贫富生丑好，来往为亲疏。茫茫任宇宙，何用竟其初。"
        },
        {
            "标题": "题子相芙蕖馆 其一",
            "作者": "王世贞",
            "内容": "汝筑玄亭倚钓矶，矶边菡萏剧芬馡。窥帘个个红妆出，惊榜双双翠羽飞。\n明月波翻吴女曲，西风凉入楚臣衣。石湖花发应无限，迟晚兵戈画鹢稀。"
        },
        {
            "标题": "芙蓉园为用晦赋",
            "作者": "王世贞",
            "内容": "桃李媚春阳，容泽不终持。松柏虽后凋，谁为发华姿。\n神飙自西来，百卉俱变衰。感此亭亭质，皎然溪之湄。\n绿叶凌劲霜，朱华然素漪。君子含章美，脩尚不傅时。\n衡庐藩兹植，聊用以自怡。"
        },
        {
            "标题": "树中草",
            "作者": "王世贞",
            "内容": "共承雨露恩，俱作青袍色。方朔与侏儒，根柢不相直。"
        },
        {
            "标题": "寄陆与绳太仆",
            "作者": "王世贞",
            "内容": "尺一书来绶便丹，共传鸣玉上金銮。那知此日攻驹在，犹作当年失马看。\n人爱赐环时却易，我怜完璧晚逾难。如闻楚泽波臣状，庶子泉头好自宽。"
        },
        {
            "标题": "双燕离",
            "作者": "王世贞",
            "内容": "双燕若双剪，翩翾吴王宫。自愿同生死，岁岁掠春风。\n吴宫火起焚其雄，雌鸣啾啾入棘丛。曷不从新鳏翼，物微心重挑不得。\n今春共衔泥，明春黄口血漓漇。不如庐江小吏妇，犹胜会稽太守妻。"
        },
        {
            "标题": "吴中迎春曲八首 其五",
            "作者": "王世贞",
            "内容": "桥边宛宛双柳株，贾客蹀"
        },
        {
            "标题": "晓从北门舟发入弇园即事",
            "作者": "王世贞",
            "内容": "小艇傍江城，紞紞过五更。朝光澹月色，人语杂鸡声。\n不寐神偏爽，无营思转清。松关一启钥，禅坐与经行。"
        },
        {
            "标题": "地驱乐歌 其四",
            "作者": "王世贞",
            "内容": "愿为郎席，不愿为被。得郎在身，胜郎下睡。"
        },
        {
            "标题": "地驱乐歌 其二",
            "作者": "王世贞",
            "内容": "媪爱小女，不愿女苦。愿女成长，多得夫婿。"
        },
        {
            "标题": "地驱乐歌 其三",
            "作者": "王世贞",
            "内容": "头上倭髻，珍珠累垂。要郎解髻，妾自解衣。"
        },
        {
            "标题": "地驱乐歌 其五",
            "作者": "王世贞",
            "内容": "郎骑白马妾坐车，偷眼少年郎不如。"
        },
        {
            "标题": "地驱乐歌 其一",
            "作者": "王世贞",
            "内容": "穹沙大潴，天公模糊。逐得一羊，走死一驹。"
        },
        {
            "标题": "唐伯虎画牡丹下睡猫题者不甚快意因戏为作之",
            "作者": "王世贞",
            "内容": "白日当卓午，狸奴睛一线。胡为尚颓然，曲肱掩其面。\n得非薄苛醉，毋乃干陬倦。风吹木芍药，时时堕芳片。\n堕者作裀褥，留者充帷帟。高卧时未至，雄才晚方见。\n纵横群鼠辈，未解事机变。牙爪攒戟霜，飞腾掣弓电。\n讵止无当锋，谁与敢奔殿。刳裂惩狡贪，吮咀慰酣战。\n能令此辈空，不爱通侯券。丹青何人手，唐子少豪健。\n卖骏足偶蹶，屠龙技方贱。韬精恣鼓跌，含意在荒晏。\n鲑虾苟不乏，猫鼠各自便。犹胜李雟州，摇尾媚娘殿。"
        },
        {
            "标题": "夏日偶成不复伦次共得廿首复作长山道中故事耳 其七",
            "作者": "王世贞",
            "内容": "刘项蜗角千里，彭聃蜉蝣片时。唯有腾腾酒睡，唤作小劫须弥。"
        },
        {
            "标题": "汉铙歌十八曲 其二 思悲翁",
            "作者": "王世贞",
            "内容": "思悲翁，徂何之。玄云"
        },
        {
            "标题": "江蓠馆十绝句为朱鸿胪在明题 其四 江云楼",
            "作者": "王世贞",
            "内容": "高楼风不闭，半欲藏江云。试问江干客，或有云中君。"
        },
        {
            "标题": "思归引",
            "作者": "王世贞",
            "内容": "不睹宫中贵，安知妾家贫。火齐饰交疏，蜀锦充下陈。\n玉馔不能名，兰膏自氤氲。"
        },
        {
            "标题": "江蓠馆十绝句为朱鸿胪在明题 其十 雨花庵",
            "作者": "王世贞",
            "内容": "兀坐净名身，时谈香积因。如花两仙女，知是散花人。"
        },
        {
            "标题": "江蓠馆十绝句为朱鸿胪在明题 其九 鹤院",
            "作者": "王世贞",
            "内容": "虽甘稻粱美，终爱云霄去。蕙帐犹未空，翮成且须住。"
        },
        {
            "标题": "思归引",
            "作者": "王世贞",
            "内容": "思归引，归东吴。鼓余翼，翱翔恣所如。泛七泽，凌五湖。\n睹我钓所，中悦愉。云郁术，波萦纡。帷天烛星无恒居。\n浮家水猎乐有馀。宜城稻，松江鲈。妇奏飧，妾湛酤。\n饱鸣琴，醉呼卢。"
        },
        {
            "标题": "孟夏上谷署中梦客携商山四皓图令余赋之",
            "作者": "王世贞",
            "内容": "尚忆商山聘，千秋卧未深。兵戈留地肺，羽翼转天心。\n衰矣紫芝咏，惜哉黄鹄吟。岂应龙变化，来去杳难寻。"
        },
        {
            "标题": "江蓠馆十绝句为朱鸿胪在明题 其七 凝香室",
            "作者": "王世贞",
            "内容": "湘帘静不捲，芳篆萦如丝。借问仙省吏，得似含香时。"
        },
        {
            "标题": "江蓠馆十绝句为朱鸿胪在明题 其六 快阁",
            "作者": "王世贞",
            "内容": "披襟称快哉，天地雄风来。何以金茎表，吸取露一杯。"
        },
        {
            "标题": "长夏无事避暑山园景事所会即成微吟得二十绝句 其四",
            "作者": "王世贞",
            "内容": "丝竹由来非我心，未论山水有清音。空林宴坐幽深处，难道无弦不是琴。"
        },
        {
            "标题": "莫方伯子良与子云卿追饯松江道中留赠",
            "作者": "王世贞",
            "内容": "小舫飞觞不厌频，交情父子更谁真。青云未晓弹冠意，明月元多按剑人。\n总是众知龙卧稳，也还身睹凤毛新。临岐一扇书双美，此日难教谢傅论。"
        },
        {
            "标题": "竹窗歌题同年周叔夜父卷",
            "作者": "王世贞",
            "内容": "主人卜筑松江曲，数武茅斋一窗竹。主人之节清且素，况与此君共朝暮。\n婵娟蹙拂摇曙烟，主人自为汲湘川。寒飙夜雨天籁发，主人行歌互相答。\n疏影历历声珊珊，入帘翠色秀可餐。主人为主君为客，倦鹤閒云各分席。\n主人对君一撚髭，世上小草吾何知。谁道新篁发平地，咫尺便有摩空势。\n嶰谷裁将鸾凤音，中山尽吐龙蛇气。即看雨露天上来，无数琅玕次第栽，主人不乐何为哉。"
        },
        {
            "标题": "雪后同杨少参张山人分韵 其一",
            "作者": "王世贞",
            "内容": "连城十二吐明光，极目千村混渺茫。微雨忽扶鳷鹊出，峭风徐起玉虬狂。\n歌成郢曲人为宋，赋就相如苑是梁。拟向瑶池看戴胜，不教晴旭捧扶桑。"
        },
        {
            "标题": "题阙 其二十六",
            "作者": "王世贞",
            "内容": "宋弘初宦汉，仕莽为并牧。承鼎建武中，虽壮齿亦足。\n抗言辞帝婚，俛首甘新禄。李密既陈情，无何徇除目。\n赋诗怨积薪，曾是念初服。翘首坐上尊，晋耶当为蜀。\n苟窃义孝名，千秋宁无恧。"
        },
        {
            "标题": "初入谒晋邸陈常侍要饮别墅作 其一",
            "作者": "王世贞",
            "内容": "别殿沾恩罢，逢迎有大珰。自云东第好，只在小山傍。\n曙月侵金酎，流云断粉行。为传趋府近，促拍按飞觞。"
        },
        {
            "标题": "初入谒晋邸陈常侍要饮别墅作 其二",
            "作者": "王世贞",
            "内容": "河东张特进，老不爱人扶。圃为延宾学，尊从罢直呼。\n食单黄颔臛，酒味紫酡酥。取适须臾事，沈冥即我徒。"
        },
        {
            "标题": "送助甫使君赴河西 其一",
            "作者": "王世贞",
            "内容": "与说凉州乐事深，便应分手莫沈吟。调将蹀"
        },
        {
            "标题": "送助甫使君赴河西 其二",
            "作者": "王世贞",
            "内容": "贝带貂裘锦作幢，然明西牧许谁双。时时属国来称款，处处边城号受降。\n鹿血煎肠成热洛，驼酥滴乳点春缸。贺兰山壁从渠大，醉沈淋漓笔似杠。"
        },
        {
            "标题": "送六君子 其五 五送本宁观潮南浦",
            "作者": "王世贞",
            "内容": "箫鼓下江门，江潮弄午喧。怕题南浦字，楚客易消魂。"
        },
        {
            "标题": "送胡子文太史使荆州辽府",
            "作者": "王世贞",
            "内容": "江汉诸姬近帝乡，方城紫气郁相望。宁因剪叶劳周史，不为包茅问楚疆。\n作赋雄风连七泽，行舟积雪满三湘。上林簪笔应相待，留滞何须念子长。"
        },
        {
            "标题": "送申职方左迁莱州推官",
            "作者": "王世贞",
            "内容": "向来绨几在明光，谁借前筹计朔方。黄石一编天子傅，青云尺檄尚书郎。\n功名绛灌无同列，驰骋淄渑岂异乡。东望不须疑蜃气，橐中长铗九秋霜。"
        },
        {
            "标题": "送印上人朝五台",
            "作者": "王世贞",
            "内容": "僧朝五台去，毛孔皆文殊。及乎五台返，文殊为有无。\n清凉即烦恼，欲界是仙都。吾爱仰山弟，从他来意孤。"
        },
        {
            "标题": "送刘比部恤刑云贵",
            "作者": "王世贞",
            "内容": "轺车小司寇，鼓吹黄金台。天欲南荒尽，春还北极来。\n泣珠恩自远，祝网面仍开。贵竹披层瘴，昆池暖劫灰。\n客传星使部，人忆夜郎才。不识秋鸿外，新诗可寄裁。"
        },
        {
            "标题": "送路起部考绩北上",
            "作者": "王世贞",
            "内容": "龙文舒郁浡，鹤骨挺昂藏。使节冰霜劲，留垣日月长。\n仓曹人物志，国计度支郎。早晚山公启，高名满建章。"
        },
        {
            "标题": "送路大夫自司农部出守巩昌",
            "作者": "王世贞",
            "内容": "为裘旧识名家子，制锦俱推大国工。十载簿书秦主计，九秋旌节汉扶风。\n裴公湖上呼青雀，诸葛营头度画熊。但使卧思清净理，何烦问道礼崆峒。"
        },
        {
            "标题": "奉寄容山骆师",
            "作者": "王世贞",
            "内容": "佐郡贤声海外传，鬓鬒犹惜挂冠年。浮名世已从呼马，晚意时应付听蝉。\n种秫醉倾沈埭酒，采菱歌汎镜湖船。独怜绛帐诸生列，京洛风尘老郑玄。"
        },
        {
            "标题": "途遇治河潘中丞时良南归有赠 其一",
            "作者": "王世贞",
            "内容": "两持符节讨河源，三督军需进国门。试听于䰄翻是颂，得归销骨转成恩。\n赐环他日心犹在，投璧千秋事可论。若问河渠书就未，故人今有马迁存。"
        },
        {
            "标题": "侍御苏君按滇中赋得五言八韵送之",
            "作者": "王世贞",
            "内容": "高帝何神武，魋编悉内臣。狎闻骢马使，时祀碧鸡神。\n自尔輶轩发，能开象魏新。坐令骄帅摄，行得悍王驯。\n斧划昆明曙，鞭回僰爨春。片言摇地轴，尺疏动星辰。\n蛮府音从革，奚囊句尽珍。清朝揆地好，不必问埋轮。"
        },
        {
            "标题": "又戏为周生代送得情字",
            "作者": "王世贞",
            "内容": "今朝送迁客，憔悴不胜情。莫怪愁看镜，蛾眉世总轻。"
        },
        {
            "标题": "途遇治河潘中丞时良南归有赠 其二",
            "作者": "王世贞",
            "内容": "聊从握手叹初衣，自昔功成有是非。潘鬓总深忧后白，商颜终觉胜时肥。\n春风急足开茶界，秋水查头拥钓矶。记得五湖争长事，与公相对欲忘机。"
        },
        {
            "标题": "送唐圜任福宁吏目",
            "作者": "王世贞",
            "内容": "禄薄君休问，闽天可计程。呼儿看蜃市，对客注鱼经。\n岩雨任公白，山云天姥青。萧然坐州幕，鸟雀下空庭。"
        },
        {
            "标题": "送叶子汉赴成都令叶颇能诗",
            "作者": "王世贞",
            "内容": "明时经术鬓双华，西去啼猿万里赊。此际巴人无讼芋，向来仙令只栽花。\n挂帆峡里逢春雪，濯锦沙边弄晚霞。一自文翁能教授，至今扬马擅名家。"
        },
        {
            "标题": "送六君子 其一 送肖甫司马于清洋江口",
            "作者": "王世贞",
            "内容": "其奈清洋口，嘘为南北风。已无官可免，那不送羊公。"
        },
        {
            "标题": "送董原汉之南光禄卿",
            "作者": "王世贞",
            "内容": "玺书仍下泖湖浔，绿鬓卿曹岂滞淫。四海旧传三杰疏，一官今见九朝心。\n冰霜省署真无改，雨露园陵意转深。欲问长安望中色，凤皇台上有晴阴。"
        },
        {
            "标题": "爱上人自天台还襄阳福严寺送之",
            "作者": "王世贞",
            "内容": "尔傍天台宿，能扬智顗风。襄阳好名刹，耆宿有安公。\n楚越浮踪并，人天慧眼空。莫将无住意，容易问庞翁。"
        },
        {
            "标题": "送沈郎中守顺庆",
            "作者": "王世贞",
            "内容": "锦水征帆鼓吹开，儿童骑竹郡符来。星前旧垒馀巴国，云里孤亭拟岘台。\n"
        },
        {
            "标题": "送僧游五台",
            "作者": "王世贞",
            "内容": "见说中台北，长飞六月霜。诸天尽烦热，此地独清凉。\n处处金刚窟，人人妙吉祥。老夫在方内，高枕亦羲皇。"
        },
        {
            "标题": "正月六日送舍弟河口即事偶成 其二",
            "作者": "王世贞",
            "内容": "三千里外是西秦，五步东头故里闉。谁信一杯分手后，便为函谷听鸡人。"
        },
        {
            "标题": "送舍弟敬美北上 其一",
            "作者": "王世贞",
            "内容": "嘉运开骏招，轮帛四交驰。之子起自厉，为报当及时。\n杯酒指河梁，悢悢不能持。十载虽茕独，与子不相离。\n仰见晨风鸟，矫吭鸣何悲。脩翼摩劲飙，一举绝天池。\n岂不快所往，念此卑林栖。舒卷无违性，动静各有宜。\n努力爱景光，千载以自期。"
        },
        {
            "标题": "正月六日送舍弟河口即事偶成 其一",
            "作者": "王世贞",
            "内容": "青丝忽散木兰舟，迭鼓扬舲可自由。欲试离心无处觅，一湾新月乍当头。"
        },
        {
            "标题": "送饶兵宪迁湖广参政",
            "作者": "王世贞",
            "内容": "牙旗金鼓殷如雷，行省旋移楚甸开。大海秋涛公檄静，湘江春雪锦帆来。\n褰帷地尽归鸿色，摇笔人惊咏鹉才。临发佩刀还解赠，知君名已动三台。"
        },
        {
            "标题": "送御史大夫馀姚赵公领南台",
            "作者": "王世贞",
            "内容": "晓传除命下明堂，西第停钟减舞行。此去风棱归独坐，向来霜色满南床。\n千乌旧是台城侣，一鹤居然御史装。见说太平堤上树，廪秋犹自拂云苍。"
        },
        {
            "标题": "送王和仲还吴",
            "作者": "王世贞",
            "内容": "黄金空插汉，词客岂雄飞。铗忆何门是，绨怜旧侣非。\n秋山双骨立，沧海一身归。若过烟霞地，为余扫钓矶。"
        },
        {
            "标题": "高邮遇同年龚生舟次醉成",
            "作者": "王世贞",
            "内容": "握手语未毕，呼童且列筵。停杯坐秋色，看棹下江烟。\n汝狎严城漏，吾耽据榻眠。不知何所道，小别是经年。"
        },
        {
            "标题": "长歌送赵良弼太宰归汝",
            "作者": "王世贞",
            "内容": "汝南夫子赵荆州，赐金进秩何优优。绣衣入领中执法，符玺再帅东诸侯。\n俄闻特拜参衡轴，时与山公计除目。雅操都无暮夜金，清标总是丰年玉。\n五十鬓边无一丝，尚书八座表留畿。上章解绶苦欲去，再屈温纶始放归。\n谢客时称饵芝术，别与天公乞私日。子将任作月旦评，叔宝故少膏肓疾。\n映门榆柳绕秫田，农耕社酒春绵绵。仙行桥上好策蹇，鸿隙陂头宽放船。\n蒲轮轧轧当公前，欲断不断功名缘。封侯拜相晚来事，何足道哉黄颍川。"
        },
        {
            "标题": "醉过子与余魏二君在坐",
            "作者": "王世贞",
            "内容": "诸君促席未，吾醉只堪眠。稚子私相命，行杯竞欲前。\n虚堂启素月，流水待朱弦。㗳尔不能答，炯然心所怜。"
        },
        {
            "标题": "魏懋权追践约于德州至清源而别书此为赠",
            "作者": "王世贞",
            "内容": "席帽西风吹欲欹，冲寒来践故人期。携将赵璧愁偿汝，佩得虔刀舍赠谁。\n斋舫论心初纵酒，河梁分手又成诗。祥乌莫恋中丞柏，好向长杨借一枝。"
        },
        {
            "标题": "自从行送子贤兄判武定",
            "作者": "王世贞",
            "内容": "自从书生好官职，万事都道书生力。朱幡皂盖者谁子，满目疮痍救不得。\n我兄昔作东平日，却罢逢迎劝耕织。闾党豪宗伺嚬笑，郡国守相低颜色。\n枳棘谁为凤凰叹，鹓雏颇遭老鸱嚇。归去旅葵堂上多，种将菰米湖田瘠。\n去年汝出东平道，父老初惊渐相识。争献浊酒肥鸡猪，为言童稚今有室。\n棠树已见堪把抱，汝鬓何由尚如漆。武定风土亦不恶，临别殷勤怆今昔。\n男儿光彩逐手生，将相功名到头识。君不见汉家循吏黄颍川，亦要禾廛出三百。"
        },
        {
            "标题": "访明征君事读唐高御碑有感",
            "作者": "王世贞",
            "内容": "征君不可迹，萝薜望来深。更藉空王力，高明传至今。\n蒲轮三起诏，螭首一纶青。虽表旌贤美，终非遁世心。\n欲伸苹芷荐，念尔不余歆。"
        },
        {
            "标题": "方德新侍御见访分韵得蓬字",
            "作者": "王世贞",
            "内容": "十载风尘意气中，剧知倾盖解相同。朝阳此际多鸣凤，野父由来不避骢。\n出匣星文欣自吐，当樽风色为谁雄。君看万里比邻在，把袂毋劳叹转蓬。"
        },
        {
            "标题": "送徐孟孺游北雍且应秋试",
            "作者": "王世贞",
            "内容": "南州孺子雅翩翩，坐榻时烦府主悬。璞玉自佳三泣楚，囊金行尽一游燕。\n宁因狗监文方贵，才及龙门客便贤。衰病送君无可道，依稀犹记鹿鸣年。"
        },
        {
            "标题": "送张仲立游南雍",
            "作者": "王世贞",
            "内容": "念尔芳兰秀，能令一坐清。毫端宁下驷，眼底误兼城。\n狱剑偶然郁，台金元不轻。试探平子箧，应已赋南京。"
        },
        {
            "标题": "送殷无美赴夷陵",
            "作者": "王世贞",
            "内容": "十年清问满公车，今睹方州建隼旟。东下江平知禹凿，西来土黑是秦余。渚宫人去烟俱冷，巫峡才多雪不如。俱道大夫饶赋咏，莫因天远废双鱼。"
        },
        {
            "标题": "张太史明成送母还豫章",
            "作者": "王世贞",
            "内容": "谁犯斗间色，文星出紫微。侍臣中禁少，逐子大家归。\n茶爱香城美，鱼誇富水肥。公无长昼绣，人主正宵衣。"
        },
        {
            "标题": "江上别杨都督瞻美子念道振诸君",
            "作者": "王世贞",
            "内容": "此别不成远，如何挥涕频。酒分南北路，身是去留人。\n兰省羁难弟，柴门立老亲。十年高枕在，那忍付风尘。"
        },
        {
            "标题": "送潘溧阳征复应朝便道省觐御史大夫公 其一",
            "作者": "王世贞",
            "内容": "尚书尺一问潘郎，可是河阳让溧阳。河阳种花千万树，溧阳祗晓课农桑。"
        },
        {
            "标题": "送六君子 其二 再送伯玉至清洋口",
            "作者": "王世贞",
            "内容": "三年洗情字，一夕为君新。欲忍临岐泪，人间无此人。"
        },
        {
            "标题": "送潘溧阳征复应朝便道省觐御史大夫公 其二",
            "作者": "王世贞",
            "内容": "河堤使者酒如泉，仙令婆娑舞膝前。但使双凫似双舄，不愁元日误朝天。"
        },
        {
            "标题": "将赴留都司马出门作凡四章 其一",
            "作者": "王世贞",
            "内容": "五十始加一，翛然向岩居。六十寻己三，乃复就征书。\n一念苟不坚，百悔与之俱。倦马临畏途，十步五踟蹰。\n问我何所恋，问我何所须。我亦无所须，但顾我头颅。"
        },
        {
            "标题": "送张肖甫徵金岭西道便道还蜀 其二",
            "作者": "王世贞",
            "内容": "沽酒斜阳双玉瓶，佩刀寒色映都亭。相论白雪无先后，一别青春有醉醒。\n南去风烟仍泯泯，北来天地渐冥冥。即看十道衣冠使，回首何人哭汉庭。"
        },
        {
            "标题": "送张侍御予告还蜀",
            "作者": "王世贞",
            "内容": "南床白简一时传，忽荷君恩赐沐偏。建业秋霜无避马，云安春雪有啼鹃。\n归心已度千盘栈，起色重呼万里船。负弩虽荣知不爱，相如今是著书年。"
        },
        {
            "标题": "送王太史胤昌册封关内便道省寿太夫人",
            "作者": "王世贞",
            "内容": "玉节新从北极开，彩衣仍出尚方裁。犹龙紫气将西度，如带黄河自北来。\n岳色昼晴回菡萏，珂声春晓散蓬莱。称觞不贷夷门酒，分得君王露一杯。"
        },
        {
            "标题": "送袁大夫迁鲁右相 其二",
            "作者": "王世贞",
            "内容": "揽衣从父老，洒泪向河干。名大游梁易，时平借寇难。\n祖筵留日缓，斋舫受风单。自爱东平美，非关薄汉官。"
        },
        {
            "标题": "重纪五子篇 其五 张中丞九一",
            "作者": "王世贞",
            "内容": "胎簪昔中折，桐柏亦涓涓。张生一振之，矫矫遂无前。\n平原称盗骊，霜夜拭龙渊。昔与宗生角，推锋互瑕坚。\n一矢银潢漏，再矢月胁穿。隽声绛灌耳，沦落二十年。\n晚途始见收，改服事戎旃。密饵间阏氏，飞书降右贤。\n山甫城朔方，吉甫颂其贤。自非如椽笔，畴能勒燕然。"
        },
        {
            "标题": "送袁大夫迁鲁右相 其一",
            "作者": "王世贞",
            "内容": "岂不惜循吏，其如佐宠王。欲观周礼乐，须待鲁灵光。\n辙远春犹在，裾宽日自长。可增藩相秩，借尔卧淮阳。"
        },
        {
            "标题": "周胤昌自金华丞入计迁太守赋此赠别",
            "作者": "王世贞",
            "内容": "宣州醁醽琥珀斝，玉龙桥头为君写。试问百城山海间，何如半刺风尘下。\n仙人再见石作羊，童子重迎竹为马。唯有东阳旧日腰，总是工诗不堪把。"
        },
        {
            "标题": "后五子篇 其五 新蔡张九一",
            "作者": "王世贞",
            "内容": "助甫秉天秀，弱龄藻辞锋。一出宰岩邑，百吏趣下风。\n入佐天子铨，搢绅所景从。折节礼楚累，群诼藉相攻。\n揽辔西南纪，清商变炎空。下蔡出倾城，皎若青芙蓉。\n宁为众人妒，不为众人工。"
        },
        {
            "标题": "送苏山人谒张司马 其一",
            "作者": "王世贞",
            "内容": "十载乍相见，居然犹敝裘。青谁嗣宗眼，白有子卿头。\n幕府如论旧，辕门或见收。便能讥陛楯，雨不善身谋。"
        },
        {
            "标题": "将赴留都司马出门作凡四章 其三",
            "作者": "王世贞",
            "内容": "徘徊杨林陌，顾瞻先人墓。螭首松柏椒，垂垂泫珠露。\n王纶既三沐，瞑者忽若寤。白首衔弓旌，岂以浮荣故。\n小欲酬帝恩，或可扶天步。衰驽有如此，终应问归路。"
        },
        {
            "标题": "送吴士游郧阳用贫士韵 其一",
            "作者": "王世贞",
            "内容": "高树带微阳，倦鸟相与依。本为聊托息，非用借光辉。\n南亩有栖粮，矫翮且一飞。晨当暂相辞，夕当复来归。\n躄足未朝餐，原尝代其饥。千载士失职，鼎鼎私所悲。"
        },
        {
            "标题": "将赴留都司马出门作凡四章 其四",
            "作者": "王世贞",
            "内容": "晓步城南隅，入辞导师庐。恋此萝竹幽，愀然就征车。\n于道岂有当，供奉十年余。候吏满河干，旌旄溢川涂。\n不知为谁子，顾我了若无。虽乖箕颍尚，恬憺庶未渝。"
        },
        {
            "标题": "奉送子敬宗兄之建宁司理因简明卿邵武",
            "作者": "王世贞",
            "内容": "大令吾宗彦，风流今在君。八蚕清转励，五马重仍分。\n瘴色凭骢破，乡书与雁闻。名题岘山月，诗忆幔亭云。\n狱吏愁丹笔，门人惜练裙。如逢郢中客，何以结殷勤。"
        },
        {
            "标题": "送苏山人谒张司马 其二",
            "作者": "王世贞",
            "内容": "蹭蹬霜毛益，彷徨一刺陈。自怜侯白口，不救范丹贫。\n老作钱唐梦，寒思黍谷春。留侯有前箸，借尔辨如神。"
        },
        {
            "标题": "将赴留都司马出门作凡四章 其二",
            "作者": "王世贞",
            "内容": "今辰复何辰，二月吐严霜。敝庐非我室，故里非我乡。\n病弟强巾栉，病妻尚帷床。小语报国恩，勿作儿女伤。\n出亦以彷徨，入亦以彷徨。泪下如绠縻，欲答不忍详。"
        },
        {
            "标题": "送吴士游郧阳用贫士韵 其二",
            "作者": "王世贞",
            "内容": "行游向郧楚，急憩鲜华轩。路若经商山，为我吊绮园。\n芝歌停遗响，麇迹但苍烟。隐见无专是，出处人自研。\n达为向平叹，倦为宗炳言。要子以异时，庶几于二贤。"
        },
        {
            "标题": "送陆仲子之嘉善校官",
            "作者": "王世贞",
            "内容": "送君初释芰荷裳，双鬓公车已自苍。雪后片帆过槜李，春时三赋拟长杨。\n青毡故物行须惜，绛帐谈经卧不妨。工瑟向来惭帝里，五陵裘马少年场。"
        },
        {
            "标题": "送六君子 其六 六送桢仲于城西关",
            "作者": "王世贞",
            "内容": "请得葳蕤钥，踟蹰未忍还。亦知谯鼓急，词组万重山。"
        },
        {
            "标题": "陈生作大字用布帛随手为之此法出江南李后主号撮襟书生不知也",
            "作者": "王世贞",
            "内容": "新裁犊鼻似相如，祇合临池兴有馀。年少莫谈惊座事，几人能爱撮襟书。"
        },
        {
            "标题": "五平体 岁暮有感",
            "作者": "王世贞",
            "内容": "江城饶奇寒，畸生微欢悰。丹青辞柯条，昆虫司其宫。\n幽崖栖玄霜，枯杨号天风。沈沈冰房鱼，茕茕川途鸿。\n年龄时推移，乾坤吾何终。衰岐殊千端，茫然趋余躬。\n温篘为酡颜，嗟哉须臾红。宁如皈无生，群忧由来空。"
        },
        {
            "标题": "入秋无事案头偶有纸笔随意辄书如风扫华不伦不理故曰杂题 其二十七",
            "作者": "王世贞",
            "内容": "达磨三遇毒，夫岂流支意。大道宁有町，并行不相悖。"
        },
        {
            "标题": "岁暮即事杂言六章 其五",
            "作者": "王世贞",
            "内容": "天地岂不仁，来为乡邑雠。疫鬼日夜侵，尽室委阳侯。\n长吏佐凶岁，存者复累囚。丈夫具七尺，岂但妻子谋。\n朝粥与夕蔬，一饱良足羞。"
        },
        {
            "标题": "岁暮即事杂言六章 其二",
            "作者": "王世贞",
            "内容": "七尺虎躯将，自言能学道。舌底吐莲花，心头发残烧。\n东家怨除目，西家盼邸报。欲出中既热，欲处唇亦燥。\n何似两不关，蘧蘧睡一觉。"
        },
        {
            "标题": "入秋无事案头偶有纸笔随意辄书如风扫华不伦不理故曰杂题 其二十八",
            "作者": "王世贞",
            "内容": "虽云却五辛，段食犹自宽。要和禅悦味，不在欢喜丸。"
        },
        {
            "标题": "岁暮即事杂言六章 其三",
            "作者": "王世贞",
            "内容": "冲寒裹头出，剥啄何太紧。征诗胜征税，责文如责进。\n才枯思复竭，拒之则不忍。何不焚笔研，深山采薇菌。\n悭心久已无，名根或难尽。"
        },
        {
            "标题": "岁暮作",
            "作者": "王世贞",
            "内容": "廓落鲜所娱，沈忧岁偕暮。连岫无间绿，广庭有储素。\n日气惨不舒，玄阴莽回互。晨风旦夕号，岑棘窜狐兔。\n引领俟春阳，春阳不我顾。爽鸠代已往，羲和迫相度。\n盈樽庶可逃，整辙将首路。"
        },
        {
            "标题": "岁暮即事杂言六章 其四",
            "作者": "王世贞",
            "内容": "名场走豚犬，秋风偶先登。乍闻亦欣然，门户或可冯。\n双眉岂必蛾，谣诼从此兴。兼复天雨雪，时时念凌兢。\n记取未遘时，廓然泯爱憎。"
        },
        {
            "标题": "入秋无事案头偶有纸笔随意辄书如风扫华不伦不理故曰杂题 其二十六",
            "作者": "王世贞",
            "内容": "宗门伎俩尽，支离作曹洞。何似无心人，棒渴两不用。"
        },
        {
            "标题": "岁暮即事杂言六章 其一",
            "作者": "王世贞",
            "内容": "晨粥荡一瓯，饥即煨芋栗。拥衾就瞢腾，墐窦避萧瑟。\n守令不见存，山人无历日。有历固自佳，无历亦不必。\n谁道不知年，新年是初一。"
        },
        {
            "标题": "岁暮即事杂言六章 其六",
            "作者": "王世贞",
            "内容": "玄冥多骖驾，羲魄鲜停轸。故人偕密戚，落落晨星陨。\n沈沦酰中鸡，促数露下菌。新事久已知，偶然生不忍。\n却顾净居天，花冠亦萎顿。"
        },
        {
            "标题": "明辅方伯走使驰书数千里询我汉上盛言新筑不减祗园然颇以索居为叹聊成二律奉赠因抒鄙怀 其一",
            "作者": "王世贞",
            "内容": "怜君新筑晋祠幽，五柳当门山满楼。昼永琴樽宽自得，春深车马僻难求。\n孤云似客能分坐，片石闻禅解点头。犹有旧交时搅念，西风吹雁下襄州。"
        },
        {
            "标题": "采石谒太白祠",
            "作者": "王世贞",
            "内容": "苔阶拥立壁，遗像挂蟏蛸。诵尔天门句，不风江自涛。\n千秋无正始，一代见才豪。三山云作供，姑孰水为醪。\n霞明铜棺日，天堕宫锦袍。那能不相待，空自蹑金鳌。"
        },
        {
            "标题": "后芳素轩四首 其三",
            "作者": "王世贞",
            "内容": "兴来呼蜡屐，去踏雨余山。恋此枪榆境，仍楗薜荔关。\n浮云时一憩，倦鸟复相还。觞咏信云美，犹然妨我闲。"
        },
        {
            "标题": "后芳素轩四首 其四",
            "作者": "王世贞",
            "内容": "欲谋高枕路，聊引一编书。乍可为蝴蝶，那能老蠹鱼。\n竹阴侵径合，蕉影入窗疏。却笑遑遑者，何烦责宰予。"
        },
        {
            "标题": "送王使君明辅迁陕西行省君有惠政于吴好谈禅理雅与余合故末章寄意焉 其二",
            "作者": "王世贞",
            "内容": "铃阁翛然静掩门，还容麈尾共玄言。能令白社尘中得，肯许青云事外论。\n何地可回严武驾，故人甘卧浣花村。唯应破却无生后，不向秋风赋别魂。"
        },
        {
            "标题": "谒太和宫",
            "作者": "王世贞",
            "内容": "一柱太和宫，千岩元气中。芙蓉寒不谢，仙掌近还空。\n地是钩盘上，桥从贯索通。日轮团倏火，天乐断罡风。\n麇氏为宗国，幽方反寓公。赤明无信史，吾欲證崆峒。"
        },
        {
            "标题": "送王使君明辅迁陕西行省君有惠政于吴好谈禅理雅与余合故末章寄意焉 其一",
            "作者": "王世贞",
            "内容": "帐饮军容满道傍，朱颜玉节自生光。攀辕泪合吴天雨，立马春开太华霜。\n乌徙大江无列柏，雉驯分陕有甘棠。炎风朔雪归三表，年少何须怨洛阳。"
        },
        {
            "标题": "酬屠长卿谈道",
            "作者": "王世贞",
            "内容": "汉武招炎柄，神威鞭八荒。贵富无终极，欢娱焉得长。\n上感西母精，譬说将万方。灵药点行尸，非腐仅成僵。\n太白宦不达，蓬累因风翔。自云大还就，毛骨皆灵香。\n逍遥竟八极，婉姱凋三光。采石一醉归，鲸背天茫茫。\n得意失意人，于道皆有妨。其言快人耳，其事令心伤。\n云■下璇霄，绛节丽朝霜。下迎扫除者，不问陶华阳。\n柏叶瞿仙童，远胜其师黄。罔象获玄珠，智者空遑遑。\n窍为聪明凿，羊用岐路亡。才鬼与顽仙，其究安得当。\n仙成故不顽，才鬼沦披猖。余计业已失，谋君安得臧。\n不睹襄城辙，大雾迷康庄。自非小儿言，七圣俱彷徨。"
        },
        {
            "标题": "偶题小园 其二",
            "作者": "王世贞",
            "内容": "萝薜长自衣，桃梅犹未色。唯有东风来，悠然酒中得。"
        },
        {
            "标题": "不佞故尝为冢宰杨公歌桃花岭矣复以郡丞王侯请得五言古体一章知公梦寐兹岭当不厌余言之渎也",
            "作者": "王世贞",
            "内容": "仙人至东海，遗此瑶台核。谁云下土薄，种之不遽植。\n二月三月来，千枝万枝拆。悬旭恒炫昼，蒸霞仍烂夕。\n雨过媚紫琼，风回碎红珀。四皓岂避秦，偶如武陵客。\n攀条掇其英，乐与同颜色。何必结实成，然后生羽翼。\n却指上林春，春光渐狼籍。"
        },
        {
            "标题": "赠方士赖生",
            "作者": "王世贞",
            "内容": "还是江东赖布衣，芒鞋竹杖款荆扉。于今参得茅家诀，不向青山问所归。"
        },
        {
            "标题": "拟古七十首 其三十三 陶徵君潜田居",
            "作者": "王世贞",
            "内容": "贫来迫我耕，既耕贫不离。谁云非长策，舍此亦奚为。\n今晨作劳罢，曳耒归何迟。邻父悯我劳，要我过其居。\n芋叶荐鱼鲭，浊酒且盈卮。慨焉思人世，百劝百不辞。\n今人不为古，古人当在兹。过隙能几何，为乐当及时。\n劳者欲有歌，我歌自吾知。"
        },
        {
            "标题": "汉郊祀歌二十首 其八 天地",
            "作者": "王世贞",
            "内容": "于皇上帝，以逮富媪。惟予有况，爰父爰母。靡嘉不承，博施九纮。\n岁是用登，百秩绳绳。显相列辟秉肃穆，燎芗叆叇成雾幄。\n回干接翟散金辉，下管镛鼗竹敔丝璆然。接之泗滨浮玉皦，如绎如乱而不绝。\n肥刍之犍芍药酱，亨粔籹，有餦餭，玄酒清苾奈乐何。\n展诗奏音发升歌，含宫调角商徵多。窈眇流梁激尘飞，丰隆击节风伯和。\n玄黄改色尊颜酡。朱凤委羽雍雍鸣，赤龙夭矫迅长征。\n垂休肇贶示炎祯，神夕逶迤嘉孔明。"
        },
        {
            "标题": "送陈佥事视广西学",
            "作者": "王世贞",
            "内容": "春风万里郁林西，客有乘骢使者衣。桂岭云生天欲尽，藤江霜落瘴全稀。\n诗题粤馆逢梅发，书就湘帆与雁违。左氏诸生今受易，看君绛帐已光辉。"
        },
        {
            "标题": "题尊生斋赠张仲慧 其二",
            "作者": "王世贞",
            "内容": "试问张仲蔚，蓬蒿空满园。严霜一夜至，方悟乔松尊。"
        },
        {
            "标题": "再从诸公饮陈常侍别墅 其二",
            "作者": "王世贞",
            "内容": "偶尔朋簪盍，仍劳倒屣迎。斗茶中贵好，赐醴主君情。\n果取非时味，花多别创名。不论休沐否，省事晓来清。"
        },
        {
            "标题": "由张公后洞出前洞一首",
            "作者": "王世贞",
            "内容": "冥搜出天巧，遐尚穷真域。猿饮迫相辅，鸟伸骇所获。\n金膏时自闪，琼乳静还滴。窥天一线杳，察坠千鳞坼。\n云烹丹灶温，芝耕石田瘠。信足如已穷，俯身忽中辟。\n浴日万象开，琉璃成五色。芙蕖冠瑶柱，玫块填萝席。\n缔搆疑化城，阴森恐蛟宅。张公何为者，自言得灵液。\n千载垂空名，其人郁为腊。摄衣云霞颠，矫首三叹息。"
        },
        {
            "标题": "题尊生斋赠张仲慧 其四",
            "作者": "王世贞",
            "内容": "道言有身患，佛说无生乐。问生何以尊，为汝解其缚。"
        },
        {
            "标题": "为吴舍人题匈奴出猎图",
            "作者": "王世贞",
            "内容": "谁为舍人画此图，高堂日落秋汹汹。细看乃是单于猎，白草黄云骨俱悚。\n马如游龙戏溟渤，人即饥乌暗霜垄。无论众马姿态雄，饮龁虽异骄心同。\n嘶鸣欲追青海日，蹴踏乱起祁连风。魋结健儿鞭寒空，中间画纛摩双熊。\n一矢奔传号令出，霹雳尽响乌号弓。苍鹰脱韝乍有神，撇捩羊角盘车轮。\n迥如流星渐不辨，白羽散坠飘红尘。小奴拍马呼声频，夺将头鹅任众嗔。\n臂鹰瞅目逞绝叫，百鸟骨折颠高旻。草中狐兔眠难稳，卢鹊何甘让秋隼。\n一线光衔尾初及，千林越遍心逾紧。岂无狡捷胜东郭，年命今衰气力尽。\n哀魄黯䨴归荒烟，肩稍袒割太剧颠。櫜声小击万马敛，群奴笑立穹庐前。\n黄金犀比上功赏，妻子改色欢相延。此时单于醉何有，极目茫茫失飞走。\n鹍弦教上叱拨调，酡酥列捧阏氏手。天留大卤任长驱，莫作欃枪犯南斗。\n汉家天子猎甘泉，头白扬雄罢草玄。烦君好手图王会，为是呼韩款塞年。"
        },
        {
            "标题": "题东皋隐居四首 其四",
            "作者": "王世贞",
            "内容": "犊外收春雨，松间候夕舂。比邻过流水，燕坐数诸峰。\n白帢野人狎，篮舆刺史逢。愀然云色变，或恐出从龙。"
        },
        {
            "标题": "题东皋隐居四首 其二",
            "作者": "王世贞",
            "内容": "菰城秋欲老，儿女亦欣然。罢社金香酒，迎寒雪色绵。\n登场鸟雀下，出市鱼虾鲜。兴发苕溪畔，长吟梁甫篇。"
        },
        {
            "标题": "题东皋隐居四首 其一",
            "作者": "王世贞",
            "内容": "世路已知晚，山花长见春。曾为独醒者，归学耦耕人。\n小妇能蚕事，诸孙理钓纶。青天五柳下，藜杖一閒身。"
        },
        {
            "标题": "题关将军四画 其一 馘颜良",
            "作者": "王世贞",
            "内容": "辕门黑纛草头靡，渔阳突骑俄已矣。砉然一声如裂兕，刀缨絓发锋血洗。\n白马城头鼓初起，北人魄夺南人喜。兖州冀州两国贼，委质酬恩竟谁是，有身终为豫州死。"
        },
        {
            "标题": "汪惟一得古印摩之易其文曰五湖长见赠",
            "作者": "王世贞",
            "内容": "籀迹秦章手自摩，刻刓翻拟赠潜夫。毋论此掾同三语，且爱新衔长五湖。\n到处酒旗成卤簿，见来渔父是官徒。如闻尚有风波事，一榻禅房署苾刍。"
        },
        {
            "标题": "题东皋隐居四首 其三",
            "作者": "王世贞",
            "内容": "偶来天目卧，修竹自成居。飞瀑面衡宇，青山手道书。\n花间谢车骑，镜里出樵渔。不学于陵叟，桔槔恒晏如。"
        },
        {
            "标题": "题凤凰集图为陈德清应召",
            "作者": "王世贞",
            "内容": "凤凰出丹穴，万羽相因依。今者集君庭，孤骞以徘徊。\n匪为听箫韶，毋乃揽德辉。阿阁丽层霄，雄鸣应朝晖。\n肯学颍川守，终贻鹖雀讥。"
        },
        {
            "标题": "题赵文敏画两马行",
            "作者": "王世贞",
            "内容": "后马斑黄前马黑，两马八蹄如雪白。前人衫绯后人碧，后人上马如上壁。\n前人回首顿其辔，后马蹄骄欲前逝。一跃双争日月轮，齐驱竞吐风云气。\n吴兴笔底蟠权奇，前身伯乐真马师，饮龁立卧皆天姿。\n我闻南人使船若使马，胡不画一小艇凌涟漪。吁嗟嗟龙种，骨立天西陲。"
        },
        {
            "标题": "题画赠别王使君",
            "作者": "王世贞",
            "内容": "杯酒踟蹰日易曛，青山处处惜离群。莫言秋色难分赠，君自青云我白云。"
        },
        {
            "标题": "题王朋梅为朱泽民画水阁图",
            "作者": "王世贞",
            "内容": "孤云夙世一画师，丹青自结元君知。行逢镇东两斗奇，泚笔为写无声诗。\n檐牙四绾天棘丝，角影倒插寒涟漪。空青排闼月满卮，醉睡不记东君谁。\n二仙仙去亭何之，有图彷佛犹堪追。即令此图垂亦隳，是水可亭亭可居，不朽况有诸贤辞。"
        },
        {
            "标题": "题怀素千文真迹后",
            "作者": "王世贞",
            "内容": "秃师少来负书颠，芭蕉万叶凝松烟。自矜二王无我法，懒与融师称小钱。\n邬参军语钗股折，张长史笔惊沙翩。夏云漏雨各自态，寒猿渴骥俱奔泉。\n垂一千年龙剑出，过八百字骊珠圆。毋论貂尾贵难续，即赏虎贲神不全。\n戈法宛然自堪辩，司空纵似亦可怜。紫微初入六一舫，彩霞再堕剡溪船。\n河南哀册右军札，白虹三缕腾奎躔。墨池馀债倘未了，伴汝游戏终残年。"
        },
        {
            "标题": "拟古七十首 其二十六 郭弘农璞游仙",
            "作者": "王世贞",
            "内容": "东海焉可耕，衡庐不足家。常闻金天女，漱液若木华。\n高掌郁千寻，上有青莲花。拍手呼鸾鸿，竦身凌紫霞。\n子晋相绍介，洪崖御我车。朱唇粲贝齿，永愿托姻娅。\n碧藕吐瑶丝，火枣纷如瓜。玉盎澄天酒，龙虎卫灵砂。\n欢乐光景驶，千岁未为遐。"
        },
        {
            "标题": "题紫筠居三绝 其三",
            "作者": "王世贞",
            "内容": "长桑夙有尚，自与此君宜。不独坚贞在，兼令俗可医。"
        },
        {
            "标题": "题紫筠居三绝 其二",
            "作者": "王世贞",
            "内容": "新篁节未解，已作干云碧。偶然三径开，错拟扬雄宅。"
        },
        {
            "标题": "题紫筠居三绝 其一",
            "作者": "王世贞",
            "内容": "过雨千林湿，高斋色自肥。箨龙一夜长，片片紫云飞。"
        },
        {
            "标题": "立春日戏为梁陈体于青州作",
            "作者": "王世贞",
            "内容": "青州青帝乡，春至冠群方。凌霜回太簇，条风鼓少阳。\n冰写滹沱色，雪厌寿阳妆。茧文初映绿，卵色未舒黄。\n鹰目微回盻，雉乳正群翔。击鞠诸田族，粘屣临淄倡。\n留髡东第酒，角驷上阑缰。繁雄将自始，欢愉殊未央。\n毋忧万凋瘵，左个在明堂。"
        },
        {
            "标题": "秋日于鳞邢州郡斋分韵赋十二体",
            "作者": "王世贞",
            "内容": "白日来，凄以阴。柅余车，将余衾。觏倾国，申同心。目流■，意荡淫。\n酿高霞，弋遥岑。鲙沧海，脯穷林。饔者何，字兰金。削峥嵘，缓萧森。\n觞前跃，无停斟。万木飞，变徵音。洪涛走，北陆沈。衷愲结，竟沾襟。"
        },
        {
            "标题": "题马远山月弹琴图",
            "作者": "王世贞",
            "内容": "与君试弹三两弦，中有流水仍高山。与君试听山与水，恍若泠泠合宫徵。\n试问此声当属谁，道人指爪如金锥。划然一鸣天地白，初月何情为谁色。\n丹青谱出无声琴，却借青眼成知音。声空色空人已矣，彼图我歌皆幻耳。"
        },
        {
            "标题": "题娄东卷",
            "作者": "王世贞",
            "内容": "我昔娄水曲，结茅生事微。秋云挂江树，朝日满荆扉。\n岁晚观穫罢，田家招饮归。偶为鸥鸟忌，虚惜鲈鱼肥。\n见尔谈乡故，闻音疑是非。纶竿未能把，相对欲沾衣。"
        },
        {
            "标题": "邢州郡斋同于鳞分赋十二体得遗字",
            "作者": "王世贞",
            "内容": "毋论踯躅三辅，且共沈冥一卮。为郎我甘牛后，纵饮汝亦鸱夷。\n比邻万里长在，片言千秋所遗。抗手诘朝为别，太行白云纷驰。"
        },
        {
            "标题": "鬼谷涧",
            "作者": "王世贞",
            "内容": "捭阖书同用不同，可甘王誗易仙宫。欲知幽谷原名鬼，六国游魂出此中。"
        },
        {
            "标题": "题倪元镇小画",
            "作者": "王世贞",
            "内容": "懒瓒真懒瓒，残楮复残墨。不结丹青缘，物外写秋色。"
        },
        {
            "标题": "题王叔明湖山清晓图",
            "作者": "王世贞",
            "内容": "谁捐吴绫写萧瑟，乍看无乃王摩诘。即非摩诘或思训，敢谓黄鹤樵人笔。\n黄鹤夜半不肯眠，欲换凡翼求真筌。吸将三斛碧沆瀣，吐作八尺青婵娟。\n空青蒙碧犹未已，似有天鸡唤山起。零露枝枝璎珞珠，初阳处处葡萄绮。\n问余展卷胡留连，欲言不言心惘然。市朝少选车马急，方信此中殊有天。"
        },
        {
            "标题": "赠游生宗振",
            "作者": "王世贞",
            "内容": "短褐不掩骭，束书犹半囊。但矜诗律细，宁似汝兄狂。\n末路乾坤狭，浮生日月长。却疑枚马辈，何技便游梁。"
        },
        {
            "标题": "寄题邹孚如舍人读书草堂",
            "作者": "王世贞",
            "内容": "邹君新卜汉江居，带草缘阶墨染渠。雪满梁园堪就赋，天回碣石易成书。\n阳春里近高谁和，大酉山连胜有余。衰病转怜奇字少，不烦踪迹子云庐。"
        },
        {
            "标题": "题画寿大参旸谷先生七十 其二",
            "作者": "王世贞",
            "内容": "千重绿嶂百重流，仙籍垂登朝籍收。长见岁星瓯越部，不劳明主访羊裘。"
        },
        {
            "标题": "次仲蔚韵题扇赠沈生",
            "作者": "王世贞",
            "内容": "石头城下草迷离，梦里分明玉树姿。纨扇已题桃叶句，白门空唱柳枝词。\n裁将尺鲤羞人问，锁就双蛾祇自知。腰带休文浑欲减，可无单舫慰相思。"
        },
        {
            "标题": "醉题书斋二首 其一",
            "作者": "王世贞",
            "内容": "束书斗酒安吾斋，西风为扫当门柴。即寒薜衣能护几，未贫苔钱欲上阶。\n一丁世自饶紫绶，二酉吾敢劳青鞋。已无故人车马迹，赖有明月时投怀。"
        },
        {
            "标题": "醉题书斋二首 其二",
            "作者": "王世贞",
            "内容": "蹉跎颜驷不敢陈，寂寂邓禹行笑人。酒龙千秋吐气色，文豹万里甘沈沦。\n图经山海纫为袖，客馆华阳樵作薪。丈夫头颅可知矣，胡不归把沧江纶。"
        },
        {
            "标题": "为韩臣题书斋",
            "作者": "王世贞",
            "内容": "月团小斗茶品，云液全依酒经。博山袅罢沈水，白麻拓得黄庭。"
        },
        {
            "标题": "题寺壁",
            "作者": "王世贞",
            "内容": "翛然落日在庭梧，病骨经年药懒扶。身退不妨成远志，路穷谁与赠文无。\n逢将怖景真同鸽，参得禅心已是狐。总为人天多眷属，欲捐衰鬓事浮屠。"
        },
        {
            "标题": "孙思邈受龙宫方歌",
            "作者": "王世贞",
            "内容": "白龙子，混鱼服，遨游于江湖。焉为踯躅罗网间，力不能任诸奴。\n风云变化落人手，沧海万里天模糊，何者一翁素发渥颜而飘须。\n解衣赠龙子，行放之洪涛，喷沫八千尺，恍忽万象同欢娱。\n双旌吸虹鼓鸣鼍，蜃关蛟窟长鲸殳，琉璃夺目龙所都。\n老龙抱其子泣致辞：谁为救尔，答言一翁素发渥颜而飘须。\n此翁昔吞太白精，调铸六气成昆吾。区区报恩一寸胆，老龙自与凡鳞殊。\n河伯使者飞朱符，倏然翁来下霓车。龙子色踊腾相趋，雕盘八角垂流苏。\n蟾蜍手捧明月珠，海人金缶坼珊瑚。瑰玮错落，不可名猜。\n众水辟易，三光徘徊。翁如不见，此何为哉。曾闻秘方三千首，帝遣玄冥毒龙守。\n投诚赠翁不得辞，么么失据雷霆吼。大柄翻回真宰前，阴功肯落岐农后。\n此翁拂衣朝紫真，龙亦鼓鬣嬉青旻。乃知草昧未可忽，虽在泥涂或有神。"
        },
        {
            "标题": "弇园杂题八绝 其三 紫阳壁",
            "作者": "王世贞",
            "内容": "紫阳一壁乍开，千迭磊砢崔巍。不是祖龙鞭就，却疑灵鹫飞来。"
        },
        {
            "标题": "颜尚书送裴将军北伐真迹歌",
            "作者": "王世贞",
            "内容": "天宝剑舞称裴旻，盘马一决分千身。熻如雷电缭四足，圆若日月抟双轮。\n颜尚书受颠史诀，书笔暗与裴通神。武功不竞国之耻，五字欲扫祁连尘。\n锥沙印泥纷并出，大篆古隶藏其真。悬崖吐溜忽百丈，坠石小转回千钧。\n渔阳揭地动鼙鼓，尚书犹新裴已陈。二十四郡委陴走，扼腕浩叹秦无人。\n不看李郭万人敌，扶汝健笔刊嶙峋，呜呼小技何足论。"
        },
        {
            "标题": "题振衣千仞冈为许给事寿",
            "作者": "王世贞",
            "内容": "我爱许武仲，春风隘尧天。脱屣岳牧尊，挂瓢清颍边。\n君岂苗裔耶，谑浪青琐贤。所遇稍不合，葛巾遂翛然。\n角里复绮村，奕煜紫芝鲜。峰峰足振衣，何必箕山颠。\n名当傲千秋，身当傲百年。"
        },
        {
            "标题": "题小桃源图",
            "作者": "王世贞",
            "内容": "出郭只十里，种桃近千树。主人非避秦，亦不嫌客顾。\n有酒且赏花，酒尽应须去。试语刘麟之，何如此中住。"
        },
        {
            "标题": "戏题燕市所见 其二",
            "作者": "王世贞",
            "内容": "相君筑堤西弄，词客待诏公车。鸣驺定先宿鸟，弹铗不愁无鱼。"
        },
        {
            "标题": "戏题燕市所见 其一",
            "作者": "王世贞",
            "内容": "绣帢缇骑争道，雕栏贵人索钱。群儿马通自给，小妇牛饮高眠。"
        },
        {
            "标题": "为胡元瑞题绿萝馆二十咏 其十八 湘竹簟",
            "作者": "王世贞",
            "内容": "玉臂展清辉，轻纹熨柔翠。不道香汗流，道是湘君泪。"
        },
        {
            "标题": "题月槎赠张鍊师六帙",
            "作者": "王世贞",
            "内容": "虚隐即大隐，羽流岂凡流。早佩玄都箓，晚陪松子游。\n步虚清籁夕，燕坐绛河秋。岁岁槎来去，如侬博望侯。"
        },
        {
            "标题": "题赵干烟霭秋涉图",
            "作者": "王世贞",
            "内容": "澹霭徐分远近山，一溪新涨碧湾环。行人不道褰裳苦，却似清沂出浴还。"
        },
        {
            "标题": "袁丈宪副马大参冯少参薛进士邀游石湖",
            "作者": "王世贞",
            "内容": "群舫来争客，相逢尽故人。鲭宁五侯味，酒是一家春。\n湖色能宽醉，乡情好任真。呼童扫盘石，余兴欲垂纶。"
        },
        {
            "标题": "追补姚元白市隐园十八咏 其十七 萃止居",
            "作者": "王世贞",
            "内容": "客从何方来，来复不肯去。为贪主人佳，尽作王猷趣。"
        },
        {
            "标题": "送毛豹孙天池寺检藏寺为僧久据争之力而后得之",
            "作者": "王世贞",
            "内容": "知君逸思倦周旋，爱结天池寺里缘。寺忆东亭初施日，池夸康乐再开年。\n呗声时出归云外，梵夹初收落月前。即使顿翻三藏遍，不如离欲近初禅。"
        },
        {
            "标题": "大司寇王公扶侍太夫人驰传还里赋此为赠",
            "作者": "王世贞",
            "内容": "将母仍为昼锦身，亲从玉殿捧恩纶。旌旗自北风云近，花柳从南雨露匀。\n出入两朝中执法，起居八座太夫人。莱衣姓老看还少，粉署名秋别有春。\n桃实供从王母旧，履声听识郑公真。那应北斗虚喉舌，共望中台领缙绅。\n明主总深乌鸟慰，可能无意画麒麟。"
        },
        {
            "标题": "赵承旨天闲五马图歌",
            "作者": "王世贞",
            "内容": "吾闻天子之乘有六马，五马无乃诸王侯。飞黄一骨立天仗，兹白廿足閒清秋。\n有金不敢将络头，奚官屏立气致柔。玉毫如霜落劲刷，俶傥暂摄归优游。\n银槽苜蓿露不收，绿波溢吻芬锦韝。悬蚕齿戛快自酬，宛如双虹籋云浮。\n功成身贵人不知，奉车骖乘白玉墀。君王纵复日三顾，此足敢忘追咸池。\n吴兴学士曹韩师，写出蹀躞千金姿。得非饮至平南时，数百万匹皆权奇。\n呜呼渥洼之种悲不悲，真龙却走阴山垂。"
        },
        {
            "标题": "赵松雪重江叠嶂图歌",
            "作者": "王世贞",
            "内容": "昔登江上山，颇爱江上句。天际识归舟，云中辨烟树。\n长风不起渔歌閒，大鹄小凫争往还。坐身突兀峭茜表，著眼莽苍熹微间。\n归来举头触四壁，但觉膏肓有泉石。谁洗丹青开墨素，令我苍翠流裀席。\n摩挲旧游亦如此，彷佛烟霞指端起。山凹那当别有云，天低不辨谁为水。\n吴兴王孙妙自知，不讳前身为画师。直将平远苕霅趣，写出滉瀁金焦奇。\n老夫手挈卢敖杖，更办鸱夷五湖舫。欲作寰中汗漫游，即披此卷神先往。"
        },
        {
            "标题": "余以己巳正月渡江访会家弟于天界寺雪阻五宿今年腊月寺僧访余昙阳庵留宿雪复大作因成一律寄之",
            "作者": "王世贞",
            "内容": "昔年五宿天界寺，今日重逢天界僧。傍看无发胜有发，此事吾能汝不能。\n听讲雨花还更否，闻钟乞食记谁曾。雪鸿指爪何劳荅，且共庞公坐一灯。"
        },
        {
            "标题": "天马峰",
            "作者": "王世贞",
            "内容": "絪缊灭没不可求，矫若长空腾紫骝。天上房星应不谬，人间此岭属房州。"
        },
        {
            "标题": "渡江天界寺会舍弟作",
            "作者": "王世贞",
            "内容": "北风归骑卷黄埃，柳色江春一棹开。厌俗聊依天界住，参方端为世亲来。\n昙花暖借荆花发，雁塔高鶱雁序回。任使远公饶酒戒，可能相见废衔杯。"
        },
        {
            "标题": "天平山饮废寺还谒范祠作得名字",
            "作者": "王世贞",
            "内容": "千级穿萝望渐平，万峰拥笏骤相迎。秋空月并蟾蜍吐，夜壑风疑虎豹惊。\n荒草不传兰若迹，古松犹识范祠名。自怜长诵先忧语，拄颊看山尽此生。"
        },
        {
            "标题": "奉送大司寇应公还天台",
            "作者": "王世贞",
            "内容": "投劾心初遂，生平节未磷。两朝均出入，一代借陶甄。\n有念俱生物，无营独任真。向传铜柱徼，曾拥绣衣巡。\n羌笮乾坤尽，甘棠雨露匀。戢兵驱揖让，吹律起沈沦。\n直道萋菲易，归装薏苡贫。至今看颂德，犹自满文身。\n海岱严旌钺，阿衡领缙绅。名齐山相远，治访盖公纯。\n北斗官逾贵，西曹法转新。自来惟重意，或少不冤民。\n在宥求明主，遗安惠老臣。但无惭竹简，何必问蒲轮。\n瀑布遥飞汉，衡门岂避秦。月来天柱晓，花发石桥春。\n白首风波隔，红颜药物亲。栖迟馀故吏，黯淡走庸人。\n拙计穷缘木，微才老积薪。空为国士语，南望重伤神。"
        },
        {
            "标题": "寄赠刘子",
            "作者": "王世贞",
            "内容": "汉殿辞新月，吴山理旧云。官初拜典客，人自号徵君。\n松坞苓从长，芝田鹤自群。怜余亦世弃，消息倘相闻。"
        },
        {
            "标题": "善哉行二首",
            "作者": "王世贞",
            "内容": "唯昔帝辛，任志淫刑。三分失二，施然自矜。"
        },
        {
            "标题": "铁袈裟",
            "作者": "王世贞",
            "内容": "问衣何自来，祖师传迦叶。不悟曹溪舂，居然一方铁。"
        },
        {
            "标题": "朱山人见过碧澜欢饮却去赋此赠之",
            "作者": "王世贞",
            "内容": "醉石先生不爱醒，一瓢初过碧澜亭。那无令尹占真气，忽漫吴兴下酒星。\n须似蘋洲怜我白，眼如苕水为君青。何当夜半扬舲去，与报床头双玉瓶。"
        },
        {
            "标题": "焦山访郭道人次父不值用陶韵",
            "作者": "王世贞",
            "内容": "爱彼江上山，息此尘中鞅。故人今何许，令我发遐想。\n云胡焦居士，亦复舍山往。鸟雀渐以骄，菉葹渐以长。\n人生贵适我，所向何必广。慨焉发长谣，兹意存草莽。"
        },
        {
            "标题": "同声歌",
            "作者": "王世贞",
            "内容": "今夕复何夕，得奉君子欢。明烛在高堂，三星灿以烂。\n卺饮不逮终，缡结自成宽。绸缪非一状，要约故万端。\n感君缠绵意，报以中心肝。愿为黍与臛，奉君朝夕餐。\n愿为缟与絺，备君衣中单。二候愿多夕，三时愿多寒。\n金石有时泐，中怀长不刊。鸣鸡何咿喔，北斗渐阑干。\n欲起复彷徨，人生会面难。"
        },
        {
            "标题": "邀助甫兄弟登城北楼",
            "作者": "王世贞",
            "内容": "凭栏极望思雄哉，眼底初逢宋玉才。叠翠争排千雉入，空青忽破片凫来。\n双飞鸿雁分双影，一曲骊驹尽一杯。妒杀银筝玫瑰柱，声声弹出古轮台。"
        },
        {
            "标题": "春日同于鳞茂秦集韦寺水亭分韵得重字",
            "作者": "王世贞",
            "内容": "偶成春服始，挟侣问幽踪。芳草近寒食，空林闻午钟。\n惊波双鸟出，迷路一僧逢。欲竟名园者，停杯感慨重。"
        },
        {
            "标题": "同群公宴徐氏东园二首 其二",
            "作者": "王世贞",
            "内容": "公子名园辟向东，至今池馆尚称雄。朱甍忽耸云端鹫，银榜遥萦水面虹。\n为许渔樵开薜径，且将丝管付松风。信陵虚有夷门地，指点蓬蒿说魏宫。"
        },
        {
            "标题": "拟古七十首 其五十一 庾开府信校书",
            "作者": "王世贞",
            "内容": "森蔚誇东观，渊穆表西清。左史读丘索，孔公比老彭。\n金壶浮泥汁，青藜太乙灯。六纬受李氏，七略仿更生。\n白马公孙辩，绣虎平原名。身依昭回汉，职列葱离星。\n陈矢徵肃慎，吴书问洞庭。驺牙收边籍，贰负表山经。\n穷探岁加我，执戟听沈冥。"
        },
        {
            "标题": "送姜佥宪始分省江西",
            "作者": "王世贞",
            "内容": "万庾敖仓粟，千帆下濑兵。伊谁任保障，南北一书生。\n命岂冯唐晚，恩元介子轻。拮据双鬓在，留滞寸心明。\n金紫当年物，丹青异日名。除书历下里，襆被斗边城。\n家接三江近，人如九派清。还逢狱中剑，拂拭请长缨。"
        },
        {
            "标题": "饮欧阳镇朔即事有赠 其一",
            "作者": "王世贞",
            "内容": "琵琶曲按古凉州，急管清尊玳瑁愁。劝尔军中高太白，秋来应挂郅支头。"
        },
        {
            "标题": "铜坑看梅花作",
            "作者": "王世贞",
            "内容": "望来千玉缀烟萝，一水维梢香气多。峡坼峨眉全拥雪，风回洛浦半凌波。\n渔人只自能寻楚，水部于今不姓何。惆怅角声催暝色，醉归还和陇头歌。"
        },
        {
            "标题": "承大宗伯姜公少司寇李公邀同大司寇陆公少司徒方公陟牛首山有述",
            "作者": "王世贞",
            "内容": "金陵信佳地，兹山仍丽观。标形自牛首，遥势应龙盘。\n丛楸入昼暝，长松当夏寒。云梯界危汉，梵宇绘层峦。\n仰窥象纬逼，俯觉尘世宽。江拖万里练，岩横千仞丹。\n追昔始兴议，聊深冶城叹。胡云表双阙，毋乃文偏安。\n巨明一开辟，奕世乃胜残。文祖时驻跸，神孙此回銮。\n天子自有真，奸萌焉得干。雍雍凤游圃，衎衎鸿渐盘。\n朱衫杂缁素，白社容簪冠。方藉禹功大，况值尧世难。"
        },
        {
            "标题": "同群公宴徐氏东园二首 其一",
            "作者": "王世贞",
            "内容": "君王旧赐青溪曲，太傅长留绿野堂。历乱峰峦插云汉，纵横卉木尽文章。\n芳樽再展怜春色，画舫频移媚夕阳。不是群公仙骨在，蓬莱咫尺杳茫茫。"
        },
        {
            "标题": "从彭泽望庐山决策往游示同舟者",
            "作者": "王世贞",
            "内容": "看尽千峰意不关，青天忽接是庐山。来朝紫气君休怪，身在嵯峨峭旧间。"
        },
        {
            "标题": "饮欧阳镇朔即事有赠 其三",
            "作者": "王世贞",
            "内容": "欲从铃阁借前筹，姑衍条支一剑收。尔自虎头飞食肉，不教猿臂羡封侯。"
        },
        {
            "标题": "途次投赠少师徐相公南归七言近体六十句",
            "作者": "王世贞",
            "内容": "台阁频年秉化钧，俱将谟训比丝纶。鸿逵夙表仪端羽，骊海偏婴颔下鳞。\n两诏中兴光日月，千秋顾命见君臣。丹衷自委金縢秘，赤手重扶玉座新。\n百揆始知明舜目，普天原只颂尧仁。戟门昼敞恒如水，椽笔阳回总是春。\n已见辞侯超博陆，肯教开阁儗平津。商岩遍起成霖泽，宣室长扃绝鬼神。\n蒲类画波鲸顿偃，越裳梯岭雉能驯。从他得序同升在，不为流言引退频。\n归到谷城黄作石，挂馀神虎角名巾。峥嵘皂盖腾驰传，灿烂朱提捧赐银。\n内殿恩传衣锦敕，东门泪满望辕尘。九边蕃将争剺面，八座尚书未展颦。\n去国身轻凭款段，忧时鬓在写麒麟。鹏休六月方为息，蝇点连城反见珍。\n置酒可同疏傅纵，脱骖仍念越生贫。荣庭兰畹芬相袭，入眼荆花晚渐亲。\n三泖水疑增浩荡，九峰山忽耸嶙峋。那堪绿野栖迟地，转作苍生顾盻身。\n听履定谁攀赤舄，悬车应即改蒲轮。蓬心下泽知难变，蒿目中原忍更论。\n天地会当交泰否，云雷须自要亨屯。功名再续中书考，风俗能还上古淳。\n此际平原投谒士，向来丞相扫门人。沈湘些就音犹楚，扣阙书成哭向秦。\n病草远能沾雨露，瞻槐高竟隔星辰。山公实已怜嵇绍，谷口宁容卧郑真。\n浮誉总为周地璞，孤踪甘积汉家薪。何时得托支离树，长伴庄生祝大椿。"
        },
        {
            "标题": "投劾南归抵家作",
            "作者": "王世贞",
            "内容": "剥琢应令稚子疑，雀门风雨昼凄其。能如五日张京兆，又作当年柳士师。瓮底尚残斟别酒，尊前能咏解嘲诗。只嫌三老来催直，不及山阴兴尽时。"
        },
        {
            "标题": "和韵题扇头梅花",
            "作者": "王世贞",
            "内容": "铜坑万树玉横斜，月洗烟笼领岁华。棹过酒船无好句，至今犹自负梅花。"
        },
        {
            "标题": "与舍弟及殷无美饮沙头大梅树下作",
            "作者": "王世贞",
            "内容": "铜坑万树看不足，沙头一株春可怜。霓裳黯淡初月上，玉鳞历乱东风颠。\n骄同白雪论先辈，耻向繁英媚少年。但使酒糺苛亦得，不妨今夜藉花眠。"
        },
        {
            "标题": "后五子篇 其二 蒲圻魏裳",
            "作者": "王世贞",
            "内容": "魏生狷者流，勃窣名理窟。物好都不营，而以求真悦。\n眄睐当世人，迷津要余筏。片语识其端，雄思坐超发。\n莽苍大卤间，一抔何硉兀。挥手出嵩乔，青天距如发。\n安得凌风翰，送子排真阙。"
        },
        {
            "标题": "答吴峻伯 其一",
            "作者": "王世贞",
            "内容": "李生华岳吾岱岳，各有新诗在上头。不散星辰南北极，未交风雨占中州。"
        },
        {
            "标题": "初出京口",
            "作者": "王世贞",
            "内容": "楚歌一声发，吴侬双泪涟。武昌应尚远，船是武昌船。"
        },
        {
            "标题": "重创瓦官寺阁过之有作",
            "作者": "王世贞",
            "内容": "昔时瓦官阁，高与天峥嵘。业火一烧尽，不能烧却万古名。\n莲花比丘苦缘薄，倾钵诛茅覆檐角。不见如来减劫时，丈六金身亦不恶。"
        },
        {
            "标题": "空山首座托钵参方因调其师馆",
            "作者": "王世贞",
            "内容": "缘师棒底少知音，一钵飘然辞故林。是处可登三昧地，何须忽起四摩心。\n离山梅子从生熟，探水茱萸自浅深。归到浴时须遣却，佛堂牢闭不容针。"
        },
        {
            "标题": "白团扇歌",
            "作者": "王世贞",
            "内容": "郎持白团扇，商风来吹袖。宁为便拆坏，不忍离郎手。"
        },
        {
            "标题": "举主御史大夫傅公同年大司寇谢公款宴江寺感谢",
            "作者": "王世贞",
            "内容": "把酒青回江上峰，净筵分供玉芙蓉。凉从鸠署秋声起，暑避乌台霜气浓。\n海内何人能附骥，江南有客旧登龙。艰难往事那堪数，惜别衔恩意万重。"
        },
        {
            "标题": "八音 宫怨",
            "作者": "王世贞",
            "内容": "金屋疏桐长信秋，迷离屈戍片萤流。石栏凝露芙蓉冷，纨扇辞飙彩凤愁。\n丝徵肉奏明月开，閒庭徙倚泪潜揩。竹宫祠罢拳姬进，桂棹歌停掌伎来。\n匏瓜茕茕望织女，箕斗无浆酒星苦。土鼓长吞弃后声，冰簧自咽愁中语。\n革故迎新如转丸，故人善愁新善欢。木难元是千金买，不作珊瑚一分看。"
        },
        {
            "标题": "乌栖曲 其一",
            "作者": "王世贞",
            "内容": "碧烟作幮月作钩，双星荧荧对如眸。天鸡叫昏日吹海，欢娱辞人不能待。"
        },
        {
            "标题": "答吴峻伯 其三",
            "作者": "王世贞",
            "内容": "峰回天目柱天南，千尺飞流百尺潭。奉使相如曾不到，却教秋兴属卢楠。"
        },
        {
            "标题": "将赴留尹出门作",
            "作者": "王世贞",
            "内容": "迭鼓鸣榔试晓风，倦游心事寄冥鸿。已拚车畔闻歌凤，何必幡头有画熊。\n游客似夸轻薄尹，居人应唤冶城公。离筵欲向清洋尽，依旧三弇醉梦中。"
        },
        {
            "标题": "将赴留尹出门作",
            "作者": "王世贞",
            "内容": "叠鼓鸣榔试晓风，倦游心事寄冥鸿。已拚车畔闻歌凤，何必幡头有画熊。游客似夸轻薄尹，居人应唤冶城公。离筵欲向清洋尽，依旧三弇醉梦中。"
        },
        {
            "标题": "与诸公过瓦官寺作食",
            "作者": "王世贞",
            "内容": "一径新兰若，千秋古佛场。晨钟梵纲肃，午饭茵陈香。\n游兴偶然洽，尘劳应暂偿。翻嫌二碑在，能益老僧忙。"
        },
        {
            "标题": "答吴峻伯 其二",
            "作者": "王世贞",
            "内容": "才看鸣镝破垂杨，又报金城一叶霜。为问佽飞诸恶少，何人先缚左贤王。"
        },
        {
            "标题": "挽故温州郡丞闽人黄公钏",
            "作者": "王世贞",
            "内容": "还因礼乐借登坛，力尽驱驰转更难。麾下虎符徵未合，匣中龙剑恨谁弹。\n偏师欲奋长缨请，匹马能冲组练残。刲后杲卿空有舌，哭回弘演已无肝。\n从他一蹶星同陨，留得孤忠璧自完。百粤风神开庙社，七闽精爽傍衣冠。\n丹心日月天俱捧，紫气虹霓海并寒。为道鲸波诸稍戢，只今重译满长安。"
        },
        {
            "标题": "寄袁荆州丈兼问周水部",
            "作者": "王世贞",
            "内容": "汝逐何逊沱江边，百花芳洲生紫烟。春风露冕失千载，郢雪高歌横一天。\n平生酒徒众所厌，散入海宇名俱传。倘问为郎杨执戟，又随车马竞新年。"
        },
        {
            "标题": "送邹彦吉学宪移杭嘉兵备使者",
            "作者": "王世贞",
            "内容": "离得东山三舍无，高牙红旆拥前途。津头候吏犹乡语，腰下悬鱼是旧符。\n尺檄可能收大海，奚囊恰好贮西湖。中朝文武如公少，莫讶麒麟着竖儒。"
        },
        {
            "标题": "挽杨都督尚英四首 其三",
            "作者": "王世贞",
            "内容": "双挽角弓强，横行铁裲裆。虬髯将施草，猿臂已生杨。\n病诧千金骨，恩留一寸肠。祇应誇毕万，终觉少冯唐。"
        },
        {
            "标题": "挽杨都督尚英四首 其二",
            "作者": "王世贞",
            "内容": "垄树萦幽旐，江城咽暮笳。风摧大将树，霜剥故侯瓜。\n越甲初滋藓，吴钩不吐花。一贫应莫叹，去病肯为家。"
        },
        {
            "标题": "挽杨都督尚英四首 其一",
            "作者": "王世贞",
            "内容": "剑佩先辞汉，楼船旧姓杨。一归肝胆赤，百感鬓毛苍。\n客与金俱散，弓将鸟共藏。西州华屋地，何处不堪荒。"
        },
        {
            "标题": "送王中丞汝文提督操江 其一",
            "作者": "王世贞",
            "内容": "折冲元自汉庭闻，柱后新裁上切云。一剑画将天堑地，千帆教就水犀军。\n台城昼拥韬钤色，幕府春生组练文。却笑当年浑共浚，与君同姓不如君。"
        },
        {
            "标题": "荅寄延绥王中丞慎徵 其二",
            "作者": "王世贞",
            "内容": "北风吹堕五云翰，念我馀生傍钓竿。三尺要离无左臂，祇留肝胆待君看。"
        },
        {
            "标题": "送王中丞汝文提督操江 其二",
            "作者": "王世贞",
            "内容": "惠文霜色隐昆吾，玄武湖风响仆姑。三翼尽环青雀舸，一军俱号黑云都。\n按章诸部多抛绶，趋府何人不佩符。共说中朝山吏部，论兵暗已合孙吴。"
        },
        {
            "标题": "荅寄延绥王中丞慎徵 其一",
            "作者": "王世贞",
            "内容": "中丞绣斧下青霄，十万军声静不嚣。何限五原春草色，莫容代马向秦骄。"
        },
        {
            "标题": "与黎职方吕光禄共赋岘山石尊",
            "作者": "王世贞",
            "内容": "李相昔鲸饮，颜公复鸿鶱。遂令兹山名，远并太傅尊。\n闰季大火流，清阴犹未髡。选胜仍选良，避蒸因避喧。\n稍惊蒙茸豁，遂辞䆗窱扪。俨然见中洼，宛尔发清源。\n北斗与南箕，不挹名空存。安得泻天瓢，下注此石樽。\n左揽仙人箸，右洗玉女盆。夕旭代为薪，青山借作飧。\n遥吹从东来，密箐轻飙翻。一酌浇磊磈，再举超笼樊。\n首骖华胥路，息驾众妙门。始知汎三雅，有待犹为烦。"
        },
        {
            "标题": "五仄体 晚步偶述",
            "作者": "王世贞",
            "内容": "海国岁倏晚，索处意不怿。饭罢一鼓腹，偶往若有得。\n积雪酿野态，古桧媚石色。稍稍究僻径，忽忽任短屐。\n落日堕鸟背，一抹太宇碧。未许大阮恸，且共赐也息。\n列烛映散帙，嗒尔更阒寂。曷不但饮酒，短发日可摘。"
        },
        {
            "标题": "灵岩晚步",
            "作者": "王世贞",
            "内容": "阙涧遮幽树，低云薄断鸿。月残生白小，天远入青空。"
        },
        {
            "标题": "忧且吟",
            "作者": "王世贞",
            "内容": "丝桐在秋色，秋色在丝桐。一弹鬒已变，何烦奏曲终。"
        },
        {
            "标题": "追补姚元白市隐园十八咏 其七 容与台",
            "作者": "王世贞",
            "内容": "一琴复一觞，咫尺足容与。不作繁吹台，歌管日聒汝。"
        },
        {
            "标题": "有所闻作",
            "作者": "王世贞",
            "内容": "闻道弓旌及隐沦，可缘真遇爱龙人。虚云展氏曾三黜，其那王尊仅一身。苜蓿总肥沙塞晚，桃花无恙武陵春。欲知元亮篮舆意，畏踏丹阳郭里尘。"
        },
        {
            "标题": "万松亭",
            "作者": "王世贞",
            "内容": "苏门山人坐啸，华阳隐居卧游。嘈然数部鼓吹，犹自传响山头。"
        },
        {
            "标题": "约周公瑕隐君汤沈二比部袁右军陆山人齐王孙游清凉寺阻雨不克登台小饮方丈作",
            "作者": "王世贞",
            "内容": "冲雨无繇叩上方，一尊聊溷远公房。坐来薜荔时添润，斋罢茵蔯尚送香。\n未借文殊新色界，从呼冠达古轮王。诸贤蜡屐知无恙，天眼应为取次偿。"
        },
        {
            "标题": "王子乔",
            "作者": "王世贞",
            "内容": "王子乔，变化白鹤长逍遥。变化白鹤长逍遥，下游来，王子乔。\n璠玉为衣砂为冠，垂玄裳。朝谒紫清轩辕大道皇。\n谁者介，广成老公授尔浮丘之伯，令尔吹笙复鼓簧。\n下视尘界三千霜，今上圣灵发百祥。安期之鹿离哉双，胡弗至止相翱翔。\n侑以紫芝荐琼浆，柏梁之臣前奏章，今上圣灵永无疆。\n离披短翮角殷璘，唶欲报帝还靡因。"
        },
        {
            "标题": "南轩远眺示王令",
            "作者": "王世贞",
            "内容": "凭轩此高眺，眼底意苍然。一气千江合，孤踪万象先。\n席移将堕石，琴起欲飞泉。不分王明府，能令胜地专。"
        },
        {
            "标题": "明佐游梁无资作歌见援聊此奉复",
            "作者": "王世贞",
            "内容": "北风吹汉银涛颠，客星夜簸不得悬。自从幞被青州出，陶令囊空无一钱。\n陨涕仓皇诀妻子，行乞佯狂燕市里。落日谁怜故貌非，青云久信雄心死。\n吾家弱弟惭小陆，洛下东西两间屋。披肝未拟阊阖回，洒泪如添海波续。\n门前春雨新绿苔，长安车辙无时来。杜鹃吞声鹡鸰哭，空庭寂寂荆花开。\n王郎昔卧平津馆，裘马春生上林晚。不合污它丞相裀，何人更进王孙饭。\n月比侏儒少一囊，谁怜贫病有东方。昨夜细君应见让，不如枚叔去游梁。\n慷慨相逢并羁旅，狐白何当禦君暑。亦知羊角卧空山，亲在微躯未堪许。"
        },
        {
            "标题": "临淮彻侯李君知六军事赋此寄贺",
            "作者": "王世贞",
            "内容": "将星今旦耀中阶，轧轧推轮出禁槐。银管细书穿月崛，金吾娖队拥天街。\n异军偏号苍头子，别校多骑白鼻騧。见说朔方新气色，只今还是李临淮。"
        },
        {
            "标题": "寄用晦君颇事丹术聊此志规",
            "作者": "王世贞",
            "内容": "彭蠡春流白雪声，小山朱邸暮云横。枕中那得无鸿宝，其若当年误更生。"
        },
        {
            "标题": "戏为乩仙语",
            "作者": "王世贞",
            "内容": "昨夜蕊珠宫，冰壶弄秋月。不肯玉床眠，鞭龙醉中发。"
        },
        {
            "标题": "归自东洞庭望莫釐峰",
            "作者": "王世贞",
            "内容": "已凭藜杖恣攀缘，兴尽还胜入剡船。远水蒸霞开色界，空林答响奏钧天。\n莲华倒挂双帆影，橘柚寒收万井烟。最是莫釐堪骋望，吴门匹练为谁悬。"
        },
        {
            "标题": "杂言五首 其五 危语",
            "作者": "王世贞",
            "内容": "悬度山腰铁絙靡，恶风吹船入罗鬼。前有窫貐后伏虺，孤臣握兵内惭毁。"
        },
        {
            "标题": "七月望夕大参郑邦用佥事蔡景明戢敬之邀游赤壁二首 其一",
            "作者": "王世贞",
            "内容": "宾主西南胜事并，此游端足慰平生。杯仍七月称秋望，赋是双珠可夜明。\n战血至今高壁色，词源终古大江声。与君聊释盈虚意，忽听山城漏五更。"
        },
        {
            "标题": "七月望夕大参郑邦用佥事蔡景明戢敬之邀游赤壁二首 其二",
            "作者": "王世贞",
            "内容": "将坛文苑代称雄，指点千年感慨同。名在江山翻借色，事过天地竟何功。\n乡心暂托烹鲈后，客梦都抛别鹤中。秋月偶圆风自好，坐来群绪为君空。"
        },
        {
            "标题": "望仙台",
            "作者": "王世贞",
            "内容": "汉兵南下未央灾，鱼服龙潜隧道开。世外老翁何所与，君王空筑望仙台。"
        },
        {
            "标题": "松法师示微疾须陈米作粥侑以小诗",
            "作者": "王世贞",
            "内容": "自是庵罗树下身，现将微疾欲明真。莫疑香积盂中米，居士原来有胜因。"
        },
        {
            "标题": "题望云遥祝卷为袁进士母",
            "作者": "王世贞",
            "内容": "君不肯学袁夏甫，行年四十一环堵。有面那容世人识，早晚推窗拜其母。\n今君射策已见收，淮南白云望莫愁。乞将千斛骊珠去，颗颗能胜海屋筹。"
        },
        {
            "标题": "卫河四首",
            "作者": "王世贞",
            "内容": "人家半侵河，屋后晒渔网。夜深唤小妇，篝灯听波响。"
        },
        {
            "标题": "卫河四首",
            "作者": "王世贞",
            "内容": "人云风波恶，风波信自恶。生长在家乡，那得容华落。"
        },
        {
            "标题": "金莲花草之贱者也产钱翁悬磬室前遂获图之而余戏题焉",
            "作者": "王世贞",
            "内容": "我佛不肯跏趺坐，玉儿不肯婀娜步。有根难入卫军池，有蒂难收少陵句。\n作君悬磬室前花，要使穷儿暴成富。"
        },
        {
            "标题": "罄室先生为月泉上人画一锡一钵聊成短赠",
            "作者": "王世贞",
            "内容": "道人杖一锡，一钵复随缘。钵中贮秋月，锡底飞寒泉。\n警鹤有时响，收龙都静眠。但令无挂碍，不爱辟支禅。"
        },
        {
            "标题": "为钱世重题悬罄室",
            "作者": "王世贞",
            "内容": "钱郎坐我悬罄室，要我为作悬罄篇。我歌欲就须斗酒，君言室中无一钱。\n空梁颇受落月色，北窗仅可凉风眠。门前黄叶霜如洗，刺促归来愧妻子。\n已少成都学士裘，祇饶东郭先生履。挂壁蟏蛸寒欲堕，当门鸟雀时空喜。\n自矜顾恺为前身，丹青在手终不贫。只愁妙画通神去，依旧能生釜底尘。"
        },
        {
            "标题": "卫河四首",
            "作者": "王世贞",
            "内容": "河流曲曲转，十里还相唤。那比下江船，扬帆忽不见。"
        },
        {
            "标题": "史锦衣李勋卫邀饮显灵宫分体",
            "作者": "王世贞",
            "内容": "缇帅不踏金吾门，子侯不爱平阳勋。丰城巷西买山色，日有山人来论文。\n其北琳宫创先代，深林往往栖白云。道流颇类陆修静，有酒肯避陶徵君。\n二侯飞骑四呼召，河朔故事君不闻。冰弦再鼓动秋气，银烛数行催夕曛。\n老夫华发忝祭酒，醉客朱眼同参军。窗前系柳紫茸辔，砚底飞华白练裙。\n黄冠手捧帝宸翰，彷佛五色烟絪缊。茂陵玉盌亦自出，乐通金印何足云。\n桑田已解沧海变，华胥倘道糟丘分。明朝折简但致我，得醉何必皆同群。"
        },
        {
            "标题": "除夜于鳞明卿子与见集分韵得齐字",
            "作者": "王世贞",
            "内容": "辛盘柏酒故人携，醉里无愁白日低。岁序风尘俱自失，吾曹天地岂堪齐。\n吟探万象春谁在，把照千门夜不迷。诘旦如闻周太史，何来云物帝城西。"
        },
        {
            "标题": "卫河四首",
            "作者": "王世贞",
            "内容": "十五谁家女，红妆娇自多。低头浣衣坐，不解听吴歌。"
        },
        {
            "标题": "东泉丈解太仆归从少春兄游有寄",
            "作者": "王世贞",
            "内容": "肯为浮荣拟是非，岁寒高谊见来稀。空劳贡禹弹冠在，但好虞卿解绶归。\n疏草尚寒千古色，纕荷差胜五时衣。芝苓满地双堪斸，莫向东山咏采薇。"
        },
        {
            "标题": "友人潘景升文成而屈于试慷慨将游北雍余以诗壮之且招之 其二",
            "作者": "王世贞",
            "内容": "蕴结长沙涕，追随邺下游。举头皆绛灌，何处着应刘。\n虎观虽堪美，鸿都莫浪投。菰芦天一曲，虚却李膺舟。"
        },
        {
            "标题": "为王大宗伯题文笔峰",
            "作者": "王世贞",
            "内容": "五指冠国琛，一笔帜文苑。矫矫中书君，不产中山产琼管。\n黑云堆墨醮峰端，横写南天万行满。东亭且莫梦如椽，丹纸黄麻好细传。\n更闻欲续司空志，大费君王侧理笺。"
        },
        {
            "标题": "承明卿大参以诗见贺司寇之迁且订修真之约而所托似非其人聊以奉酬且示微风 其二",
            "作者": "王世贞",
            "内容": "才名飨尽复谈玄，天下英雄让尔先。老子也知离世网，前身错解悟真篇。\n马肝时见文成死，鸿宝难容子政传。曾读汉时方技传，北邙高冢葬神仙。"
        },
        {
            "标题": "友人潘景升文成而屈于试慷慨将游北雍余以诗壮之且招之 其一",
            "作者": "王世贞",
            "内容": "自草西征就，何人不问潘。诸生争避席，六艺许登坛。\n邸近平津暖，台空易水寒。朱弦虽可贵，留向伯牙弹。"
        },
        {
            "标题": "秋日王百谷康山人朱在明过庵居分韵得来字",
            "作者": "王世贞",
            "内容": "双服柴门偶自开，铿然屐齿破苍苔。秋驱北极浮云尽，客与西山爽气来。\n坐久雨花时点席，歌清风叶暗侵杯。相看共是江南侣，不为莼鲈兴已催。"
        },
        {
            "标题": "忆昔三首 其二",
            "作者": "王世贞",
            "内容": "盛世君臣不易逢，泰陵松柏感遗踪。朝清转自饶封事，岁稔兼闻罢上供。\n白简五侯时局蹐，青编三老日从容。苑西今旦千门地，辇路恩稀草色浓。"
        },
        {
            "标题": "闻岛寇警有感因呈兵宪王使君",
            "作者": "王世贞",
            "内容": "烽火年年是，乾坤处处残。仓皇趋白羽，澒洞及黄冠。\n忽改汾阳色，知登汉将坛。天横须虑合，月上庵庐寒。\n剑客雄争奋，兵符静不欢。挥鞭画吴海，飞捷动长安。\n名已丹青刻，囊毋赤白看。渔樵吾计晚，戈甲此身难。\n筹策须时定，农耕稍自宽。好将铙吹曲，来奏柏台端。"
        },
        {
            "标题": "泰安戏呈徐张二使君索会 其二",
            "作者": "王世贞",
            "内容": "高卧成吾懒，閒居任物情。开门稀候吏，隐几至啼莺。\n仗酒为公事，裁诗问友生。城南富修竹，何处可题名。"
        },
        {
            "标题": "寄敬甫考功时拱辰太仆初归里",
            "作者": "王世贞",
            "内容": "漳河霜雪捲丝纶，谁念先朝启事臣。废后笑他颜远句，悟来完得义熙身。\n从教闭户难逃侠，但是收书不畏贫。此际迟鸿台畔色，恍如双剑合延津。"
        },
        {
            "标题": "董生善丹青欲为邵武吴使君作小像走笔嘲邵武",
            "作者": "王世贞",
            "内容": "不必闽天去，吴郎已大都。抚膺双睥睨，抵掌一侏儒。\n腰带金嫌阔，头毛药渐扶。唯馀酒间态，念汝貌能无。"
        },
        {
            "标题": "寄明卿邵武四绝 其二",
            "作者": "王世贞",
            "内容": "十年车马傍星霜，不向仙池忆凤皇。高阁祇今题卧治，怪来长孺薄淮阳。"
        },
        {
            "标题": "事白后再上疏乞骸承伯玉司马以二诗慰问有感问答 其一",
            "作者": "王世贞",
            "内容": "紫袖蔫陈白发稀，逢人羞说宦情微。羊肠过尽依然险，马角生来可不归。\n谷口行厨薇蕨饭，江头初服芰荷衣。东山司马如相问，南北风尘有是非。"
        },
        {
            "标题": "雪后问春申台",
            "作者": "王世贞",
            "内容": "寿州城内春申台，片片寒花飞作堆。令尹玉缨看不见，舍人珠履踏还来。"
        },
        {
            "标题": "次陆太宰全卿题戴文进画卷七首 其二 卧听松泉",
            "作者": "王世贞",
            "内容": "谡谡松际风，泠泠涧底泉。宫商偶时合，来搅幽人眠。\n恍然梦中境，洞庭奏钧天。"
        },
        {
            "标题": "憩徐氏园内赠主人",
            "作者": "王世贞",
            "内容": "爱汝辟疆地，能为求仲开。小鸟啄林萼，幽蝉抱庭槐。\n掩映竹间帙，逍遥池上杯。洒然清风度，乃是主人来。"
        },
        {
            "标题": "乌生八九子",
            "作者": "王世贞",
            "内容": "乌生八九子，营巢高树颠。得食不充腹，置之咽嗉间。\n八九子争向，乌力不能任诸雏。毛羽剥落，皮骨憔悴尾毕逋。\n八九子，翼以肥，各自东西飞。光乌夜悲，啼血继之。\n八九子，争食喧野田，谁来念乌饥。乌且死，愿天莫生乌，但生枭与鸱。\n陛下仁圣，海宇咸庆，乌不返哺莫知故。"
        },
        {
            "标题": "寄明卿邵武四绝 其一",
            "作者": "王世贞",
            "内容": "樵岚山头云欲飞，家家竹马樵川矶。为道新年多气色，樵阳太守拜恩归。"
        },
        {
            "标题": "答殷无美问疾",
            "作者": "王世贞",
            "内容": "欲悉春来况，头颅渐不如。泔鱼吾事晚，罗雀故人疏。\n懒废虽堪病，穷愁可罢书。唯馀止酒意，为尔尚踌躇。"
        },
        {
            "标题": "送乐天和尚参五台和尚谓我忘言久矣兹欲参五台而路警严甚借子一诗以御关吏呼可乎笑而许之",
            "作者": "王世贞",
            "内容": "五台拔地五千丈，犹起浮屠插汉孤。我有一尊无缝塔，烦师将寄老文殊。"
        },
        {
            "标题": "意上人一梓甓婆罗门弃家入道通习三乘援苏学士赠乡僧文老例乞余一言走笔应之 其一",
            "作者": "王世贞",
            "内容": "看君竿木向随身，知是三乘老斲轮。仗作忠师无缝塔，须弥一半万由旬。"
        },
        {
            "标题": "赠别王生 其一",
            "作者": "王世贞",
            "内容": "肘后刀圭倘见分，不须杯酒叹离群。他时天眼如相觅，林屈峰头生紫云。"
        },
        {
            "标题": "追补姚元白市隐园十八咏 其九 鹅群阁",
            "作者": "王世贞",
            "内容": "周郎卧水阁，日从墨卿御。不敢写黄庭，为恐笼鹅去。"
        },
        {
            "标题": "吴虎臣谒予兄弟吴门将北访于鳞且云欲与汪中丞伯玉共建维摩精舍赋此赠别兼用示嘲",
            "作者": "王世贞",
            "内容": "吴郎嗜酒好诗雅成癖，千金散尽家四壁。巷讥室谪了不关，瞪眼模糊向天白。\n自云得尚汪中丞，所愿更识历下生。王家兄弟亦不恶，四子者片语足定千秋名。\n以兹杖策来吴会，拟踏天门望沧海。白雪呼来片片寒，青春醉后堂堂在。\n中丞晚节师维摩，一宅施为窣堵波。吴也自称大檀越，其若囊中羞涩何。\n顾余亦有王珣宅，为君布金不盈尺。莫以庄严愿未酬，莲华会上低眉色。"
        },
        {
            "标题": "太师存翁相公以元旦家燕诗见示次韵",
            "作者": "王世贞",
            "内容": "山中宰相启初筵，乍有修风绿野前。北阙定书南极瑞，老臣亲致太平年。\n尊开四代长宜柏，烛忆三朝旧赐莲。见说新诗传欲遍，江南草色已油然。"
        },
        {
            "标题": "走笔寿表兄盛氏 其一",
            "作者": "王世贞",
            "内容": "竹林虽好未堪求，嵇阮那能到白头。七十古稀君自爱，何曾一醉不风流。"
        },
        {
            "标题": "亚泉行吴仲子索也",
            "作者": "王世贞",
            "内容": "谁罅五色石，下注昆崙丘。泓然万顷玻璃秋，坼为两派江河流。\n再画中原膏九州，蒸云噏日元气浮。初分一线莲花边，要种白璧浇蓝田。\n但看错落琼珠圆，往往上接沧浪天。君不见康王谷头吐勺水，敢道人间第一泉。"
        },
        {
            "标题": "吴趋行",
            "作者": "王世贞",
            "内容": "太伯让周王，剪发窜蛮荆。季子守遗节，屈体臣后生。\n要离捐肢体，伍员抉目睛。岂若被裘子，兼复韬其名。\n言游佩端委，文学启休明。赁舂无凡客，门卒亦仙卿。\n震泽含变化，大海发精灵。焉类十室邑，步趋恒自矜。"
        },
        {
            "标题": "喜肖甫中丞开府吴中 其二",
            "作者": "王世贞",
            "内容": "当时七子大名齐，谁似金瓯出御题。摇笔江南开雨露，挥鞭海外卷虹霓。\n张公政就真堪乐，蜀国弦调自不凄。倘许元戎过小队，新庄亦号浣花溪。"
        },
        {
            "标题": "走笔寿表兄盛氏 其二",
            "作者": "王世贞",
            "内容": "遇酒须倾醉即眠，自称臣是酒中仙。仙家未必能胜此，不起贪嗔七十年。"
        },
        {
            "标题": "送卢生还吴",
            "作者": "王世贞",
            "内容": "卢生善诗逸者流，百结鹔鹴安足愁。冁然一笑别我去，春花落尽胡姬楼。\n欲留不能意弥恻，众中谁怜好颜色。短裘倘过邯郸道，青草已没平原宅。\n吴趍小娃迎问郎，北游满地尘茫茫。采菱深处唱一曲，岂若芦笳能断肠。"
        },
        {
            "标题": "喜肖甫中丞开府吴中 其一",
            "作者": "王世贞",
            "内容": "熙朝词客见鶱腾，晋国扶风尔代兴。一节尽监诸校尉，两年超拜大中丞。\n清霜吐豸来开府，紫气成龙拱孝陵。见说平吴应入相，只今雄剑已堪凭。"
        },
        {
            "标题": "游吴江桥",
            "作者": "王世贞",
            "内容": "吴江长桥天下稀，七十二星烟霏霏。桥上酒胡青帘肆，桥边浣女白苧衣。\n桃花水涨月初偃，莲叶雨晴虹欲飞。北客风尘初极目，倚阑秋色澹忘归。"
        },
        {
            "标题": "吴门别李时养二绝 其二",
            "作者": "王世贞",
            "内容": "怪汝深杯百不辞，夜央相对各凄其。朱门酒肉应无限，谁解将情向别离。"
        },
        {
            "标题": "吴江舟中送子与一绝得溪字",
            "作者": "王世贞",
            "内容": "宝带桥头水，曾通罨画溪。只愁归路远，迟日未应西。"
        },
        {
            "标题": "故令尹关中王翁修西方业而滇南王太学持即心之说胜之颇成龃龉寻太学入谒博士选将行余呼酒与息诤而别",
            "作者": "王世贞",
            "内容": "关中王翁慕乐邦，焚香礼诵朝暮忙。两儿计偕从放落，一媪牵衣任夜长。\n滇南王生拍手笑，翁岂欲产莲花房。野人心净佛土净，有口不复挂西方。\n问余谁者得衣钵，余亦左袒滇南王。忽然别我向京辇，谒选且赴中书堂。\n蹇驴席帽辞江乡，此时关中意气强。远公破例沽米汁，留与彭泽同一觞。\n天宫人世俱茫茫，它年但坐青毡破，不妨归去无津梁。"
        },
        {
            "标题": "吴使君邀饮沙头梅花下得扬字",
            "作者": "王世贞",
            "内容": "使君露冕春行部，忽对梅花喜欲狂。积素乍为瑶岛色，轻红不散寿阳妆。\n停杯雪缓千林暝，拂袂风沾十里香。况是新篇饶藻逸，法曹那敢擅维扬。"
        },
        {
            "标题": "雨中同思伯明卿登芜城阁",
            "作者": "王世贞",
            "内容": "堤上高楼逼绛河，芜城秋色拥嵯峨。天低雉堞窗中起，雨挟帆樯镜里过。\n别后踟蹰佳会少，狂来跌宕众人多。不堪西北凭阑望，欲指浮云一啸歌。"
        },
        {
            "标题": "望五台山初雪",
            "作者": "王世贞",
            "内容": "夜尽千峰紫更玄，雪山俄觉曙来先。青狮坐改文殊地，玉蝀桥横大梵天。\n会见九边消战色，已从三晋兆丰年。停鞭诧有阳春在，无奈王猷兴黯然。"
        },
        {
            "标题": "太山梁甫吟",
            "作者": "王世贞",
            "内容": "嵬嵬天门山，郁郁梁父禅。金泥閟玉册，荣光曀昭倩。\n贤圣七十二，其名几称见。何况于谋臣，飘沦同春霰。\n阙里困韦裳，千秋丽河汉。亦有抱膝人，居然恬贫贱。\n吴趋行上客，且缓骖请听。"
        },
        {
            "标题": "辱襄王殿下有精镠轻箑之赐敬成五律为谢",
            "作者": "王世贞",
            "内容": "襄王爱秋气，命驾陟兰台。偶听巴童曲，遥怜宋玉才。\n凉风纨扇发，明月烛银开。莫谓恩波浅，穷鱼正曝腮。"
        },
        {
            "标题": "送吴博士为齐藩相地还朝",
            "作者": "王世贞",
            "内容": "十二关河气郁芊，谁将汉节御风烟。自来玄鸟能司正，况复青乌与秘传。\n弥海车旂云梦对，如天钟鼓雪宫悬。何当又厌王门醴，欲向螭头报有年。"
        },
        {
            "标题": "百谷别余礼补陀出此扇索题走笔戏之",
            "作者": "王世贞",
            "内容": "南海南头有落迦，观音宝座拥云霞。王郎内典应须看，此是支那小白花。"
        },
        {
            "标题": "张伯子五十寿言",
            "作者": "王世贞",
            "内容": "昔在世皇，肃外台纲。谁其荩臣，乃有二张。等彼二荀，叔慈慈明。\n慈明内润，智以仁藏。积厚而钟，伯子发祥。惟我伯子，隽声英英。\n立破万卷，躏百氏场。吐为艺文，陆离洗洋。中权所指，锋孰敢当。\n薄游贤关，如锥处囊。天吝抟扶，畴适雄飞。敛尔壮心，杜尔德机。\n不顺以施，日胜而肥。怀珠川媚，蕴玉山辉。君曰宁尔，容彭所希。\n黄金为饵，同类为妃。骖虬御鸾，翱翔九围。人有恒言，五十知非。\n君知其非，大雄是皈。离照中天，万磷息辉。谁缚谁解，何顺何违。\n六辔在御，惟汝指麾。不慕独觉，宁希小乘。不贪转轮，何况小荣。\n着为微言，撇捩纵横。荡乎漆园，又似净名。其子和之，玉振金声。\n独立须弥，俯挹太清。怒马脂车，如袭百蝇。封人之祝，如一蝇鸣。\n我有半偈，乃驻君听。四十九年，无法可称。杜口毗邪，息心化城。\n大家团栾，共证无生。"
        },
        {
            "标题": "题阙 其十二",
            "作者": "王世贞",
            "内容": "石乞相白公，能使楚社倾。事覆不庇身，怡然九鼎烹。\n王邑卫渐台，父子死汉兵。磔肉县五父，狗亦厌其腥。\n淫女徇所欢，一死犹胜生。不睹西市倡，改服奏银筝。"
        },
        {
            "标题": "五月五日李侍御以诗见邀走笔有答",
            "作者": "王世贞",
            "内容": "空堂卧起倦流莺，郢雪篇来始自惊。竞渡可应非我意，独醒还见古人情。\n尊前续缕忘为客，塞上探符有辟兵。闻道侍臣偏赐扇，怜君白羽滞孤城。"
        },
        {
            "标题": "中秋夕沛河汎舟 其一",
            "作者": "王世贞",
            "内容": "玉镜中天挂，金波大地流。河明千树色，秋满万家楼。\n迥夺鱼龙卧，平添乌鹊愁。故园卢女瑟，应复问刀头。"
        },
        {
            "标题": "武溪深",
            "作者": "王世贞",
            "内容": "于嗟武溪，一何毒煎。飞鸢站站，堕人马前。畴能衔恩贪百年。"
        },
        {
            "标题": "咏诸功臣像二十六首 其八 故翰林院学士承旨知制诰宋文宪公濂",
            "作者": "王世贞",
            "内容": "皇天厌元运，英主革其物。荡雪万象昏，被之以黼黻。\n宋公始膺聘，遂尔参密勿。一草十制成，顿回天颜悦。\n远增鸡林织，近补龙衮阙。青宫重师资，抗表久始决。\n金侈疏傅赐，诗荣贺监发。覆水忽不收，君恩长断绝。"
        },
        {
            "标题": "送陆茂才应贡入京",
            "作者": "王世贞",
            "内容": "士衡初入洛，蒯缑土花薄。一见张司空，拭作芙蓉锷。\n匣中悲鸣安所施，回头且忍铅刀欺。时来直傍飞黄背，万里横行人始知。"
        },
        {
            "标题": "西宫怨二首 其一",
            "作者": "王世贞",
            "内容": "露井香生百合开，夜深明月在青苔。春风自怨葳蕤锁，那有西宫玉辇来。"
        },
        {
            "标题": "中秋夕诸先辈邀饮使院有作 其三",
            "作者": "王世贞",
            "内容": "蹙管飞筹且递催，使君殊不厌深杯。曲残齐瑟云俱住，诗就隋珠月并来。\n万古泱泱东海色，诸公衮衮建安才。琼浆只在芙蓉掌，欲赋甘泉次万裁。"
        },
        {
            "标题": "西城宫词八首",
            "作者": "王世贞",
            "内容": "芙蓉新样紫霞冠，细拥珠琲小凤团。一片香烟丛里出，玉真朝罢簇回銮。"
        },
        {
            "标题": "西宫怨",
            "作者": "王世贞",
            "内容": "点点莲花漏未央，乍寒如水透罗裳。谁怜金井梧桐露，一夜鸳鸯瓦上霜。"
        },
        {
            "标题": "南明卷为刺史封中丞孙翁题",
            "作者": "王世贞",
            "内容": "有凤含灵文，五色正葳蕤。矫翼西南天，流彩于滇池。\n政成感神雀，荣名垂碧鸡。非无圣人德，为祥不逮时。\n歌舞乐尧年，梧竹表馀栖。有子字鹓雏，阿阁朝见仪。\n出者庆来章，处者颂黄离。请看罗施国，处处生光辉。"
        },
        {
            "标题": "中秋夕沛河汎舟 其二",
            "作者": "王世贞",
            "内容": "万里人初半，三秋月正中。天清凉似水，江阔静还风。\n玉借蓬莱馆，珠悬碣石宫。时闻沛儿唱，犹数汉皇功。"
        },
        {
            "标题": "中秋夕诸先辈邀饮使院有作 其二",
            "作者": "王世贞",
            "内容": "碣石谈天未拟阑，秋空忽送桂轮看。何人不问黄金粟，上客无呼白玉盘。\n罢舞徘徊鸾扇晓，归来缥缈凤笙寒。还馀寡和江南调，长铗冯卿好借弹。"
        },
        {
            "标题": "西城宫词八首",
            "作者": "王世贞",
            "内容": "新传牌子赐昭容，第一仙班雨露浓。袋里相公书疏在，莫教香汗湿泥封。"
        },
        {
            "标题": "中秋夕诸先辈邀饮使院有作 其一",
            "作者": "王世贞",
            "内容": "还冯蜡屐据胡床，不数南楼在武昌。城外青山排坐入，月中瑶树对分行。\n呼来渑酒寒逾绿，歌罢齐讴夜未央。自是诸贤多意气，留髡莫遣醉时狂。"
        },
        {
            "标题": "泛广心池穿散花峡之东泠桥",
            "作者": "王世贞",
            "内容": "残潦足沧浪，沆漭亦蹄涔。况此鱼鸟地，俯仰见宏深。\n刺榜故有余，扬帆稍不任。曲几列殽觞，岚翠时见侵。\n宛转娱晖渡，彷徨嘉树林。飞瀑当面来，势若泻千寻。\n回潨敛东峡，高岸吐阴森。轻飙散红萼，沾者酒自斟。\n虽复拘方士，那能不披襟。"
        },
        {
            "标题": "西门行二首 其一",
            "作者": "王世贞",
            "内容": "出西门，冢累累。车中幸有酒，不饮奚之。但复饮，沈醉当自知。\n焉能前驺后殿，束缚乃翁为。雷大鼓，炙鸣笙，试问冢中枯，曷不为，起听飞霜激流徵。\n六月清霜零，即呼道傍子为我，辨其声。虽无故人钟子期，但操山水中所私。\n虽无故人钟子期，但操山水中所私。相逢侠邪路，轮仄伤马蹄。\n与君非一体，何用不相疑。"
        },
        {
            "标题": "拟古七十首 其二十 陆平原机羁宦",
            "作者": "王世贞",
            "内容": "屯时播明社，厄遘点华宗。逝以丘园贲，豫此拙薄悰。\n阳春冠天来，松菌遂不终。弓旌荷崇招，朱绂被微躬。\n击楫指洪河，回首盼大江。衔恩轻密戚，改谊诀故邦。\n缪通承华籍，得托黄绮踪。月请虽云薄，优游侍青宫。\n献纳百未酬，敢希疏傅风。衡门依清苑，日夕见嵩邙。\n数往今诚乖，抚物己未工。徵歌时自写，慨焉眷飞鸿。"
        },
        {
            "标题": "西山道中候于鳞不至",
            "作者": "王世贞",
            "内容": "弭驾登崇椒，回眸注遥鞅。山谷日苍苍，寒蝉振悲响。\n修途浩无端，征车递来往。顾此尘中士，胡然殢余想。\n聊失在须臾，浩如隔云壤。意子或见迟，踟蹰两相向。"
        },
        {
            "标题": "西江月 戏赠奕者李生",
            "作者": "王世贞",
            "内容": "未转头时是梦，此心安处为家。一枰敲作冷生涯。\n管甚三冬九夏。"
        },
        {
            "标题": "过徐锦衣西园二首 其二",
            "作者": "王世贞",
            "内容": "丹崖软草藉金铺，翠壁繁花带绮疏。忽睹渔舟穿薜荔，才知魏阙有江湖。\n枝头鸟语听仍失，竹里云生看却无。谩道弇中应更好，老夫随处且卢胡。"
        },
        {
            "标题": "与元驭宗伯家驭及吾弟敬美二学宪陪杨大宗伯月夜沿流泊西墅作",
            "作者": "王世贞",
            "内容": "娄子城头生暮烟，坐深争爱月娟娟。兰桡信水知何处，蜡屐穿林亦偶然。\n但语襟期俱有素，即谈朝市不妨玄。机忘已信眠鸥熟，绶解那劳醉尉怜。"
        },
        {
            "标题": "李国宾持服还吴寻返豫章邸诸君约诗为赠",
            "作者": "王世贞",
            "内容": "凤去洪都里，乌啼茂苑枝。琴弹不成调，箫奏有余悲。\n荀令香时歇，何郎粉渐隳。唯余八公在，为返鬓边丝。"
        },
        {
            "标题": "过徐锦衣西园二首 其一",
            "作者": "王世贞",
            "内容": "主人如解子猷来，三径春风许暂开。百种花名斗金谷，半空松势压徂徕。\n飞觞倒入冰壶影，访迹徐披石鼓苔。行到溪山渐穷处，隔垣云色隐高台。"
        },
        {
            "标题": "天津刘宪使汎舟夜酌",
            "作者": "王世贞",
            "内容": "军府严城辟向西，帅厨清酤为谁携。中流鼓吹潮声合，落日鼋鼍海色低。\n绝塞羽书频自警，长安封事几堪题。相逢慷慨俱挥泪，徙倚星河夜欲迷。"
        },
        {
            "标题": "西乌夜飞",
            "作者": "王世贞",
            "内容": "朴遫乌夜飞，去踏谁家树。欢须无两翼，教住不肯住。"
        },
        {
            "标题": "题冯南江廷尉水西台",
            "作者": "王世贞",
            "内容": "欲识先朝冯野王，高台宛宛水中央。为怜游凤金陵地，犹带栖乌御史霜。\n起傍北辰瞻北阙，望依南斗忆南荒。请看乔木连云处，不似蓬池多慨慷。"
        },
        {
            "标题": "锡杖泉",
            "作者": "王世贞",
            "内容": "卓锡飞泉流，人天大欢喜。来既无心来，止应何处止。"
        },
        {
            "标题": "西隐",
            "作者": "王世贞",
            "内容": "一瓢挂一锡，毋劳问姓名。欲识西来意，崖前柏子生。"
        },
        {
            "标题": "郧府偶成",
            "作者": "王世贞",
            "内容": "浊酒杯谁共，残灯影自亲。不应开阁后，千骑上头人。"
        },
        {
            "标题": "舍弟敬美自秦来郧谈登华山之胜有作",
            "作者": "王世贞",
            "内容": "萧萧倦马出蓝关，怪尔烟霞满客颜。见踏青鞋寻胜去，高从白帝问真还。\n毫端彩自金天掌，眉际寒分玉女鬟。幸是茅龙元有二，若为相引离人间。"
        },
        {
            "标题": "江州答谢徐司空世寅时尚抚江藩兼致声德甫",
            "作者": "王世贞",
            "内容": "先朝抗疏许谁雄，白下偏惊鲍氏骢。出领江藩中执法，还平邦土少司空。\n情如庐岳千层厚，书借浔阳九派通。犹有丰城孤剑在，待君嘘拂便成虹。"
        },
        {
            "标题": "雨中徙居承子与诗问即答 其一",
            "作者": "王世贞",
            "内容": "蛟龙不自制，驱雨遍神州。岂辨两仪色，争奔千穴流。\n吾谋惭垤蚁，世路薄巢鸠。赖有黄门咏，能消独客愁。"
        },
        {
            "标题": "用前例送家弟敬美视闽中学然至北水关而止盖余已徙居乡故也",
            "作者": "王世贞",
            "内容": "祖席何妨远，依然北水门。信知情至处，一步也消魂。"
        },
        {
            "标题": "雨中徙居承子与诗问即答 其二",
            "作者": "王世贞",
            "内容": "炼石功难就，行云事颇真。桥如竞牛女，室已让鲛人。\n急难朋情见，流离客思新。江湖满天地，未敢问垂纶。"
        },
        {
            "标题": "戏宗吏部买妾",
            "作者": "王世贞",
            "内容": "江东小妇春十五，珊瑚荧荧海光妩。千载唐昌夺颜色，帝遣琼枝待君吐。\n鸦头步袜生莲金，胭脂销红玉箸侵。半夜鸡声挽欢起，畏听旁帐白头吟。"
        },
        {
            "标题": "暑中戏简谢时臣索画庐山障",
            "作者": "王世贞",
            "内容": "亭午湘帘暑未残，谩劳朱李荐冰盘。须君貌寄庐山障，卧对飞流万尺寒。"
        },
        {
            "标题": "食滹沱鱼戏作",
            "作者": "王世贞",
            "内容": "滹沱鱼尾真全赤，况复车轮败后炊。三辅周遭二千里，从今鱼乐也应知。"
        },
        {
            "标题": "夏初临 苦热简王参军",
            "作者": "王世贞",
            "内容": "燕诉馀愁，蝉鸣新怨，千唆万弄斜阳。斗大书斋，无端夏日偏长。\n碧纱单挨流光。觑残榴、褪尽红妆。孤松犹瘦，清阴正稀，难据胡床。"
        },
        {
            "标题": "息阴树傍冠尘俄重拂拭之馀聊用自解",
            "作者": "王世贞",
            "内容": "欲将烦暑借风宽，更起红尘上鹖冠。拭罢祇堪他日挂，不须留待故人弹。"
        },
        {
            "标题": "为王学士题金鸡山",
            "作者": "王世贞",
            "内容": "山作金鸡鸣，海收银蟾魄。俄顷天地开，五岭同一白。\n主人不雄冠，委蛇备其德。为草彤竿赦，时儤玉堂直。\n异日拜相晨，不惊翰音翼。"
        },
        {
            "标题": "梦游虞山拂水岩",
            "作者": "王世贞",
            "内容": "虞山近乡国，今隔二千里。我攀元气蹑恍忽，一夜飞度大江水。\n大江云渺瀰，为我送置虞山侧。千林鸟啼尚不断，倏然已坐颠岩石。\n下有阴壑流潺湲，罡风倒吹飞满山。恍若神人散天花，喷流瑟瑟明秋霞。\n中间一道或如练，上注银河星斗斜。洪涛汹汹，溪谷谽谺。\n擘拆老桧，屈蟠龙蛇，鳞甲隐起纠纷拿。濛阴黯淡不辨色，西看茫茫大江碧。\n欲招李白天姥颠，跋浪鲸鱼竟难测。谁"
        },
        {
            "标题": "游虞山拂水岩 其二",
            "作者": "王世贞",
            "内容": "郁盘苍翠有千株，绝顶肩舆兴自扶。天辟陡崖如拥剑，风回飞瀑尽含珠。\n山僧偈向巢间发，湖妓妆从镜里铺。逢胜便思云卧稳，未须投暝问樵夫。"
        },
        {
            "标题": "登天池回望下方俄而昼晦",
            "作者": "王世贞",
            "内容": "胜地初凭一杖收，正教吴楚落双眸。千峰尽袅香垆气，九派平拖瀑布流。\n忽暝乾坤垂混阖，欲归身世半沈浮。佛灯纵出难为照，天眼虽尊不破幽。"
        },
        {
            "标题": "又答竺西子",
            "作者": "王世贞",
            "内容": "春风病眼日摩娑，衣底牟尼在浊波。自是老夫明不得，君今明得待如何。"
        },
        {
            "标题": "太师华亭相公枉驾海上因游小祗园奉赠一章",
            "作者": "王世贞",
            "内容": "悬却安车谢过从，忽占台斗暂移踪。千家儿女看司马，片语乾坤识卧龙。\n日暮林泉翻起色，春来桃李竞为容。知公不浅行云意，倘施西山最上峰。"
        },
        {
            "标题": "赠明竺上人",
            "作者": "王世贞",
            "内容": "竺师震旦秀，天骨何昂藏。一雨万流合，斜阳千岭苍。\n坐来杨枝水，忽发梅檀香。拟问西方路，人天并杳茫。"
        },
        {
            "标题": "小轩新构枕白莲池即碧莲也一丘岿然池上三方皆竹闲居偶成四章 其四",
            "作者": "王世贞",
            "内容": "佛书置不读，玄言谁与酬。惟将嗒然意，来坐兹轩幽。\n红萼总飞尽，黄莺犹滞留。不知春色好，那得送春愁。"
        },
        {
            "标题": "仙人篇",
            "作者": "王世贞",
            "内容": "结茅华山颠，上有苍鳞车。仙者四五人，要我偕所如。\n遨游天汉上，经历万里馀。人间所见星，乃是千白榆。\n玫瑰切庭阶，木难交绮疏。不知何宫殿，但怪非人居。\n呀然珠帘起，四角垂流苏。中坐太乙君，夹侍青童姝。\n饮我丹霞浆，令我易肌肤。碧藕错朱桃，玉馔芬且腴。\n天乐不能名，但用穷欢娱。回首望故乡，妻孥不得俱。\n坐此一念谪，聊复在泥涂。疆畴虽历历，他姓治田庐。\n欲返渺何因，恻怆但含吁。"
        },
        {
            "标题": "端午日楚人丘户部汝谦要饮显灵宫即事",
            "作者": "王世贞",
            "内容": "逃暑仙都静不扃，杂花红雾昼冥冥。綵丝留景真堪续，白苧含薰且细听。\n酹屈怀沙人渐少，辟兵飞警事初宁。从他稚子行觞数，楚客于今肯爱醒。"
        },
        {
            "标题": "乡居晏起",
            "作者": "王世贞",
            "内容": "小楼烟雨乍霏霏，支枕消教酒力微。除却西邻呼酒外，判无剥啄到荆扉。"
        },
        {
            "标题": "岘山赠故孙宪副",
            "作者": "王世贞",
            "内容": "十年归汎五湖舟，蓬鬓翛然守一丘。家似桃源非避难，身如桑楚更奚求。\n紫衫不解为何物，青眼唯将向旧游。好语吴兴诸掌故，岘山今日重风流。"
        },
        {
            "标题": "穆天子谣",
            "作者": "王世贞",
            "内容": "予洽东夏，偕化人居。岂无群后，唯子是仪。执袪而腾，不以胫驰。"
        },
        {
            "标题": "读汪襄阳作顾季狂诗叙有感",
            "作者": "王世贞",
            "内容": "昔我游燕山，宗李中所私。高歌命白雪，片片纵横垂。\n醉醒华阳馆，坐见青天危。狂语两相厄，宁容世人知。\n顾生业游者，一再侍酒卮。风吹浮云散，信意南北驰。\n契阔几十年，闻颇豪于诗。矫矫汪襄阳，握手惠前绥。\n谓余旧有赠，迪功乃其师。左袒在中原，江左良见嗤。\n自余遘家祸，戢身一茅茨。名姓落人间，谁当齿颊之。\n寄语谢襄阳，勿令豪杰窥。吴门饶俊彦，诗卷日追随。\n莫言秦越人，为秦作儿医。"
        },
        {
            "标题": "乐府变十章 其一 楚悯王",
            "作者": "王世贞",
            "内容": "楚悯王，坐武昌，金瓶酒寒夜未央。中弦调移角奋扬，铁椎交飞血从横。\n可怜玉匣黄金床，不得全颅置中央。太子距跃不下堂，美人如花列两行。\n含辛饮泪娱新王，焉用擗棘茨垣墙。御史来，鼓彭彭。\n黄纸当头槛车迎，长安大人食枭羹。食枭羹，语枭子，而枭之父亦如此。"
        },
        {
            "标题": "题阙 其五十九",
            "作者": "王世贞",
            "内容": "东昏逞屠僇，勋庸一朝尽。赫赫萧兰陵，雍州义师振。\n岂惟感家难，九有同兹愠。奈何吴娃恋，竟媒彭城衅。\n不闻夏殷灭，喜妲皆来嫔。人纲既已乖，天道良可信。\n更读巢刺编，令人发深恨。"
        },
        {
            "标题": "咏物体六十六首 其四十八 孔雀",
            "作者": "王世贞",
            "内容": "炎德由来应火离，即看珠树一双栖。葳蕤翠葆裁金剪，峭茜丹涂间碧泥。\n咸阳公主萧史曲，庐江小妇仲卿妻。十里徘徊君一顾，应传乐府有新题。"
        },
        {
            "标题": "襄阳乐",
            "作者": "王世贞",
            "内容": "大堤诸女郎，妆成出芳阁。瞥见千树空，馀花乱飞落。\n道是避妾妆，不信风雨恶。"
        },
        {
            "标题": "教坊妇",
            "作者": "王世贞",
            "内容": "小拂乾红袖，新声十四弦。不知头已白，犹唱想夫怜。"
        },
        {
            "标题": "小伊州",
            "作者": "王世贞",
            "内容": "频年转战未封侯，还逐高阳酒伴游。醉后只今愁出塞，双鬟又唱小伊州。"
        },
        {
            "标题": "少宗伯李公引疾请告援前例讯之得四绝句 其一",
            "作者": "王世贞",
            "内容": "朝霞片片锦官城，负弩诸侯待长卿。见说君王爱词赋，不教消渴怨金茎。"
        },
        {
            "标题": "兰溪司谕彭稚修中谗移疾请告轻舟过我山园有赠",
            "作者": "王世贞",
            "内容": "悠然便幞广文毡，借我祇林片石眠。立骨总看销不尽，病心犹妒捧时妍。\n一官空傍成羊地，万事今为失马年。若过严滩应有合，古来元自客星偏。"
        },
        {
            "标题": "少宗伯李公引疾请告援前例讯之得四绝句 其三",
            "作者": "王世贞",
            "内容": "空溯长江望故山，知君终自不成还。金陵正好文星烂，玉垒那无紫气殷。"
        },
        {
            "标题": "弇园杂咏四十三首 其十二 小龙湫",
            "作者": "王世贞",
            "内容": "澄澄一泓水，那得吐光怪。山人七寸钵，尚有神龙在。"
        },
        {
            "标题": "少宗伯李公引疾请告援前例讯之得四绝句 其二",
            "作者": "王世贞",
            "内容": "恒时杯底黑头公，拟探梅花未许同。可是长干春酒薄，教人无赖忆郫筒。"
        },
        {
            "标题": "少宗伯李公引疾请告援前例讯之得四绝句 其四",
            "作者": "王世贞",
            "内容": "青春容物冠留都，难向明时乞鉴湖。白发江东醉司马，可能无念到莼鲈。"
        },
        {
            "标题": "小垂手",
            "作者": "王世贞",
            "内容": "小院炙瑶笙，红妆按队呈。都将兰麝口，吹作凤皇鸣。\n曲终仍教舞，垂手故盈盈。讵是长持履，临风骄怨声。"
        },
        {
            "标题": "仲氏弃官学道投诗见依抒此为答 其一",
            "作者": "王世贞",
            "内容": "三教星月日，精光或相铄。识者探其真，从乳出酥酪。\n么么任蛙紫，法象炳丹雘。仲氏窥甘源，欣然顶门勺。\n至味中自赏，大饱无余嚼。朝疏发殽函，夕舲下伊洛。\n岂伊微罪好，徇此孤臣托。罝网弥川原，那能篡寥廓。\n雁序中所私，鸿冥偕足乐。世亲皈大乘，其自虽无着。\n玄奘梵天来，长捷潜井络。驾言定录君，仰资太元格。\n窃窥远游品，翻与思玄邈。从义兄则安，当仁尔毋却。\n所虞皦皦地，象罔窃真药。"
        },
        {
            "标题": "仲氏弃官学道投诗见依抒此为答 其二",
            "作者": "王世贞",
            "内容": "大道宁徇人，俗情能不暌。安见污潦内，有物吐虹霓。\n茅翁笞叔申，调达谤牟尼。肝腑不相烛，何况大阐提。\n名利巧愚人，往往使识迷。喧如百蚊蚋，溺若一酰鸡。\n宝彼九秋条，谓等三春荑。俯仰天地间，慨焉思夷齐。\n吾弟税輶轩，改服友鹿麛。竦身二华巅，紫气为之低。\n濯濯青莲花，以根拔涂泥。而我尚攻中，棼结不受觿。\n西畏弱水航，上惭玉京梯。晚途仅自克，何肉与周妻。\n耕则共地肺，居则保天倪。"
        },
        {
            "标题": "夏日饮煦上人房 其一",
            "作者": "王世贞",
            "内容": "野人无一事，爱尔云床眠。缓带松风集，开樽江月悬。\n僧仍解中圣，客亦喜逃禅。欲问西来意，难从醒者传。"
        },
        {
            "标题": "赵仁甫孝廉来乞其父墓文留山园少时赋此志别 其二",
            "作者": "王世贞",
            "内容": "弇园春昼但高眠，箧底都无谀墓钱。挥草为君生别泪，一江烟雨孝廉船。"
        },
        {
            "标题": "屠青浦以都布单衣见衣口占谢之",
            "作者": "王世贞",
            "内容": "白越白于霜，裁将换芰裳。轻鲜傲西氎，宽博谢吴装。\n缟带吾乡重，绨袍汝意长。祗惊居士服，时有令君香。"
        },
        {
            "标题": "王生近诗爽然有天际真人想乃父沂州君濡首吏牍俱所不晓赋此赠之",
            "作者": "王世贞",
            "内容": "我昔偕若翁，共醉燕山月。寒飞双疾羽，惊风散仓卒。\n回首秋色中，白云陶余悦。半刺足翱翔，谁能念汩没。\n落日琅琊台，萧然映华发。岂伊莼鲈兴，不从步兵发。\n识尔汗血时，英声动长安。十年偶一见，握手罄所欢。\n蓬蒿仲蔚地，山水伯牙弹。天堕五色霞，赤城仙人餐。\n吾子忽啖之，齿颊俱清寒。太湖水浅深，要我弄鱼竿。\n昨夜腐鼠过，鹓雏了不看。仲尼畏后生，余亦惭先尔。\n毋作一丘观，丈夫志弧矢。大鹏戢两翼，黄雀不知止。\n寄声招若翁，早访云壑里。子其息南溟，九万从此始。"
        },
        {
            "标题": "赠别惟敬北上兼简梁舍人",
            "作者": "王世贞",
            "内容": "渺渺吴江西逝波，峭帆风紧奈君何。遇来龙剑无长合，裁就骊驹未忍歌。\n鸡舌可沾供奉赐，凤毛谁较舍人多。中朝旧是誇联璧，晓对双星白玉珂。"
        },
        {
            "标题": "赠殷无美获隽留省入试南宫",
            "作者": "王世贞",
            "内容": "见说贤书有著声，词场吾党日峥嵘。一枝肯作寻常桂，尺璧能偿十五城。\n往嗣东吴元秀出，深源今代岂虚名。还从雁塔看前辈，莫向龙门负此生。"
        },
        {
            "标题": "度东泠桥蟹螯峰下娱晖滩",
            "作者": "王世贞",
            "内容": "岩峦谢雄丽，花竹入萧闲。点缀一二峰，映带远近山。\n醉举毕氏螯，忽掣向云间。流杯石芙蓉，凿井青连环。\n径转目忽开，焉辞足蹒跚。藉磴坐青葱，临址弄潺湲。\n窃为忘归咏，风流庶可攀。"
        },
        {
            "标题": "周银台汝学携酒净海寺贻诗见赠时余适有太仆之除落句云云遂成答谢",
            "作者": "王世贞",
            "内容": "江头初驻木兰舟，谁解携琴载榼游。三国声华公瑾早，六朝风物秣陵秋。\n诗成古刹寒堪失，酒尽长干暝欲愁。纵有除书君莫怪，马曹元自属王猷。"
        },
        {
            "标题": "江蓠馆十绝句为朱鸿胪在明题 其八 啸台",
            "作者": "王世贞",
            "内容": "欲与天籁争，披云独箕踞。忽作鸾凤音，犹然遍千树。"
        },
        {
            "标题": "南昌龙沙辅国挽章",
            "作者": "王世贞",
            "内容": "圣朝江介数亲贤，屈指俄成剑化年。不雨西山愁自暝，陨星南斗气空悬。\n淮王丹灶宛犹在，子政青藜寒更燃。眉寿似公何所恨，祗应惆怅石函篇。"
        },
        {
            "标题": "宜兴吴詹簿见贻山海珍错走笔为谢",
            "作者": "王世贞",
            "内容": "岩卧应未深，故人迹能继。虽辞何胤肉，尚余许询馈。\n麋脍披玉鲜，茵蔯缕丝细。食指了不惊，馋口喧儿辈。\n亦知人天供，奈此禅悦味。"
        },
        {
            "标题": "董中丞贻书且有解衣之贶聊此附谢",
            "作者": "王世贞",
            "内容": "商于山碧锁嶙峋，不隔邮筒来往频。缟纻欲酬难比札，复陶将被远誇秦。\n青云渐有论文地，明月初无按剑人。自是神交能胜面，古来千里号比邻。"
        },
        {
            "标题": "顾丈伯刚重封异数其先大夫再得给事京兆诰封",
            "作者": "王世贞",
            "内容": "两朝恩数向君偏，圣主人推达孝年。共道丝纶徵旧德，自将忠荩格皇天。\n西清再视中书草，北垄重题京兆阡。从此江东论四姓，还应甲族表诸贤。"
        },
        {
            "标题": "歌行长短三首赠梁公实谢病归 其二",
            "作者": "王世贞",
            "内容": "南海明珠久寥寂，贡来光彩倾都国。汉宫照乘岂不赏，汝抱欲重江湖色。\n江湖秋寒毒龙卧，至宝乃得还其故。冥冥青天走日月，淼淼巨窟生烟雾。\n长安邸中按剑谁，龟兹贾人泣相慕。"
        },
        {
            "标题": "咏无住观中物四首 其三 驯鸽",
            "作者": "王世贞",
            "内容": "日长行散步庭皋，插羽佳人媚寂寥。五色别成铺地锦，千铃忽起半天娇。"
        },
        {
            "标题": "歌行长短三首赠梁公实谢病归 其一",
            "作者": "王世贞",
            "内容": "公实汝胡遽为别，郊原黯淡无颜色。未论咫尺即万里，鸿飞冥森塞云侧。\n南看舟楫北冠盖，落日滔滔岂终极。乾坤去住亦何限，丈夫岂尽关胸臆。\n迩者吾醉长安陌，忽醒双眼文章伯。雄心颇折历下生，侠志兼许淮南客。\n徐卿慷慨见同调，每语富贵真堪掷。酒酣吾歌独能楚，掀髯一笑秋天白。\n亡何汝称抱奇疾，踯躅下羡夷门卒。裁成芰衣仅掩胫，欲向空山采芝术。\n呜呼日月知汝留不得，缩地回颜竟何术。千年好振在吾党，万事可足婴公实。"
        },
        {
            "标题": "歌行长短三首赠梁公实谢病归 其三",
            "作者": "王世贞",
            "内容": "汝谋结室罗浮顶，下饮仙人葛洪井。桂树宛宛山日深，松花濛濛白云冷。\n我亦仅买蜻蜓舟，归与少年为薄游。采莲一曲杳然去，得醉即卧清溪头。"
        },
        {
            "标题": "于鳞赴浙臬邂逅吴门有赠凡四首 其一",
            "作者": "王世贞",
            "内容": "十年龙卧杳难寻，握手相看思不禁。天上客星聊作使，人间旧雨复成今。\n地过瓜步风烟软，潮满胥江月色深。鹏鴳逍遥俱自得，肯将踪迹论浮沉。"
        },
        {
            "标题": "于鳞赴浙臬邂逅吴门有赠凡四首 其二",
            "作者": "王世贞",
            "内容": "楼船金鼓殷如雷，宪府春当海国开。西岭白云推案出，中原紫气渡江来。\n翛然自喜千秋事，去矣谁当一代才。今夜吴阊寒更好，最怜分手各登台。"
        },
        {
            "标题": "为谢山人赠顾季狂",
            "作者": "王世贞",
            "内容": "游客争归赵，虞卿亦见寻。立谈双白璧，笑却千黄金。\n解道国恩重，谁同交谊深。崎岖依一老，流落见馀心。\n击筑无燕市，悲歌有越吟。揖予还拂袖，碣石暮云沈。"
        },
        {
            "标题": "陈玉叔大参自淮以蜀中新诗见示有答",
            "作者": "王世贞",
            "内容": "双鲤何妨识面迟，沾沾同调复同时。争传正字初年句，近得夔州以后诗。\n三峡风涛从此壮，九河云物待君奇。祇园一壑差无恙，未遣干旄使者知。"
        },
        {
            "标题": "送曹子念赴永嘉谒谢王使君阳德因游天台雁荡诸山",
            "作者": "王世贞",
            "内容": "江南十月未风沙，髯客翩翩问永嘉。报赠岂无青案玉，归装定有赤城霞。\n鸿飞绝巘书千里，蜃拥蒸波锦万家。最是府公为地主，可能留赏及春华。"
        },
        {
            "标题": "咏无住观中物四首 其四 朱鱼",
            "作者": "王世贞",
            "内容": "猩红数点媚清泠，暖藻香萍度此生。莫向江湖贪广阔，近来鱼网大纵横。"
        },
        {
            "标题": "于鳞赴浙臬邂逅吴门有赠凡四首 其三",
            "作者": "王世贞",
            "内容": "知君偃蹇故金鱼，除目何当问草庐。不必齐讴称独行，于今越绝有新书。\n离愁明月杯堪失，懒病青山枕自如。醉后萧条还四望，浮云终古卷能舒。"
        },
        {
            "标题": "夜泊胥口汎月作",
            "作者": "王世贞",
            "内容": "灏气将从合，波光忽自开。初萦匹练动，如拥素车来。\n出没青千岫，纵横玉九垓。高吟乌鹊语，横槊亦雄哉。"
        },
        {
            "标题": "送谢太常博士谢曾使琉球",
            "作者": "王世贞",
            "内容": "金陵握手非初会，曾读芙蓉谢监诗。鳌背尚悬唐使节，螭头重领汉官仪。\n星辰午夜亲尝酎，霜露商秋肃侍祠。祖道劝君须尽醉，祗今犹是不斋时。"
        },
        {
            "标题": "寿封给事蠡湖顾翁八十",
            "作者": "王世贞",
            "内容": "江左宗盟陆凯前，中兴风雅贺循联。生儿誉贵同元叹，取妇篇多似彦先。\n省觐主恩深爱日，赐租封事上回天。俱夸小凤衔书地，才是非熊入梦年。\n银瓮法传中禁美，彩衣春夺五时鲜。彭湖斗野分雄剑，亚字城陂泛酒船。\n间出膏车新郭里，有时耕耒太湖田。浮名不爱真天隐，乐事长宽即地仙。"
        },
        {
            "标题": "晨起新城道中",
            "作者": "王世贞",
            "内容": "野宿无淹寐，蓐食焉待饱。主人戒鸡鸣，驱我就中道。\n行徒非古欢，惴惴来就保。隙月隐若窥，风林窣相恼。\n严霜白于雪，照我颜色槁。不恨颜色槁，但恨不自老。"
        },
        {
            "标题": "新城道中",
            "作者": "王世贞",
            "内容": "马首今何适，萧然爱此身。夏霖迁古道，秋色佐归人。\n稍觉黄沾柳，时看白点蘋。任它风雨态，不解令伤神。"
        },
        {
            "标题": "过新河呈大司空朱公 其一",
            "作者": "王世贞",
            "内容": "日出烟空匹练飞，大荒中划万流依。连山尽压支祁锁，逼汉疑穿织女机。\n九道徵输宽气象，六军容物迥光辉。甘棠欲让金堤柳，曾护司空却盖归。"
        },
        {
            "标题": "偶得佳酪巨螯兼致新菜遂成一章",
            "作者": "王世贞",
            "内容": "酦乳行温玉，烹苔间碧丝。螯双落吾手，杯百竟何辞。\n不作他乡味，翻深故国思。醉来时自哂，张翰亦吴儿。"
        },
        {
            "标题": "过新河呈大司空朱公 其二",
            "作者": "王世贞",
            "内容": "两朝三锡玺书专，自失流言格上天。功似玄熊官百揆，渠名龙首帝元年。\n飞艘雪拥吴都稻，系笮波穿少府钱。长孺于今称社稷，当时钜野总茫然。"
        },
        {
            "标题": "中山遇罗参政国华自蓟镇被言调归",
            "作者": "王世贞",
            "内容": "屈指层关百战馀，运筹开府几人如。宁因大汉无长策，自是中山有谤书。\n千帐寒声争伏匿，七陵佳气拥储胥。篝灯欲竟防边事，怕遣霜毛一夜疏。"
        },
        {
            "标题": "再赠子与十绝 其十",
            "作者": "王世贞",
            "内容": "李生骑马向邢台，拥传君仍去未回。一柱天孤撑震荡，千岩日堕失崔嵬。"
        },
        {
            "标题": "顾尚玺伯仲东西二园今并为一然主人老病芜不治矣信步一游志感",
            "作者": "王世贞",
            "内容": "旧识何家山大小，渐来并作一山深。主人称病掩关卧，园子偷闲无处寻。\n堕石将藤全失径，窥阶迸笋别成林。亦知陵谷须臾事，徙倚能令百感侵。"
        },
        {
            "标题": "寄于鳞 其二",
            "作者": "王世贞",
            "内容": "春日邢台上，独吟千古愁。鼓行人自失，磬折尔何求。\n宦恐诗名忌，才宁吏事收。西来书一纸，吾病欲全瘳。"
        },
        {
            "标题": "读匈奴传",
            "作者": "王世贞",
            "内容": "匈奴新得意，入塞即横行。贱老长从俗，趋贪不顾名。\n抗衡非上策，避地且全生。和好终难恃，那曾念舅甥。"
        },
        {
            "标题": "寄李新喻伯承",
            "作者": "王世贞",
            "内容": "近传陶令诗仍作，父老悬蒲并息机。山色巧当公府坐，瀑声晴向捲帘飞。\n凭将雁字论南北，说着蛾眉易是非。燕市酣歌残雪里，江城或已授春衣。"
        },
        {
            "标题": "宿昌平寺中",
            "作者": "王世贞",
            "内容": "招提西郭外，邀我暂披襟。一雨汰行色，诸天回住心。\n僧来探小品，吾欲老丛林。莫问津梁意，人间道路深。"
        },
        {
            "标题": "欧桢伯奔丧见访有赠",
            "作者": "王世贞",
            "内容": "荒庐寂寂掩松萝，客有冲炎布帽过。遮莫羊城君到后，约量鲛渚泪谁多。\n征途一溢怜饘粥，受简诸生避蓼莪。莫叹广文官亦罢，此星元自傍渔蓑。"
        },
        {
            "标题": "四十咏 其九 徐武功有贞",
            "作者": "王世贞",
            "内容": "武功蕴宏略，希世遘奇表。挟日肇封祚，治水赞熙皞。\n大勋古难恃，令名当自保。迢迢南中云，恻恻羡飞鸟。"
        },
        {
            "标题": "送虚白上人主竹塘寺",
            "作者": "王世贞",
            "内容": "去住元无系，师今定若何。坐推狮子吼，塔许雁王过。\n白社经翻早，青山锡占多。已知香积供，难少病维摩。"
        },
        {
            "标题": "归自胥门会子与自滇南入贺有赠",
            "作者": "王世贞",
            "内容": "初闻单舫驻官河，喜极翻惊泪眼沱。名士风流垂欲尽，故人星聚拟如何。\n萧然短鬓争秋白，少选衰颜入夜酡。六诏天留双剑合，五湖人借片帆过。\n袅蹄绣错铁如意，琥珀光淩金叵罗。出箧寸心同解脱，拜嘉双眼为摩挲。\n吾安雁序联耕耒，尔道龙标有荷戈。汉典可仍金马祀，夷荒曾嗣白狼歌。\n宠王恩数新当减，司隶威仪旧不它。太华也应莲掌色，昆明亦否石鲸波。\n先朝玉帛嵩呼盛，今代衣冠禹贡多。三事旧游如见及，第言樗朽合烟萝。"
        },
        {
            "标题": "别徐汝思",
            "作者": "王世贞",
            "内容": "张祖在河梁，悢悢不忍辞。戢身就一苇，翩翩焉所归。\n河水日夜生，原树为之低。乌啼正骚屑，阳雁感仳离。\n曾是肥遁占，改繇就明夷。白日吐雷霆，青阳霜憯悽。\n悬山呼庚癸，谁问渴与饥。时难人心出，介者终不移。\n良雨固均沾，枯槁被殊私。合并将何日，冥报其庶几。"
        },
        {
            "标题": "虚白上人出关后走笔问之",
            "作者": "王世贞",
            "内容": "朝来启兰若，啁唽鸟声骄。见尔定中出，知无觉路遥。\n白云初捲衲，寒月尚依瓢。莫作深山住，禅心处处调。"
        },
        {
            "标题": "吁嗟篇",
            "作者": "王世贞",
            "内容": "吁嗟得为人，生世胡不宜。瞽行趋荆棘，侧足舍周逵。\n谁谓八纮广，束身渐如丝。越舟而向北，齐辕而更西。\n盻睐绝穷途，安得展光辉。汎汎江湖萍，预欲远相期。\n明月虽有光，不照浊水泥。与世既殊适，吁嗟竟安归。"
        },
        {
            "标题": "女儿子 其一",
            "作者": "王世贞",
            "内容": "猿啼一声发一变，不待出峡鬒如霰。"
        },
        {
            "标题": "女儿子 其二",
            "作者": "王世贞",
            "内容": "上牢虽迟下牢险，玉箸分残女儿脸。"
        },
        {
            "标题": "徐大宗伯同唐张娄三子见饯至新洋江始别",
            "作者": "王世贞",
            "内容": "新洋江口好停舟，淡月笼烟破暝愁。君卧可能忘魏阙，予行终拟问菟裘。娇歌易作双青眼，别酒难禁两白头。总是秣陵多胜地，却惭人唤凤凰游。"
        },
        {
            "标题": "徐二公子邀与陆司寇吴司空游东园",
            "作者": "王世贞",
            "内容": "六月冰壶生昼凉，侯家池馆胜平阳。楼头霁色开幹鹊，台上新云似凤凰。客诧郇公厨味好，人惊卫尉厕衣香。不烦投辖深相挽，小舫青油系绿杨。"
        },
        {
            "标题": "宣城道中阻水不得上",
            "作者": "王世贞",
            "内容": "夜不闻白猿，朝不见白鹇。忘却下江水，错恨恋舟山。"
        },
        {
            "标题": "答徐汝思 其二",
            "作者": "王世贞",
            "内容": "解组翻成滞帝都，窜身何处觅江湖。书裁北阙天逾远，讴罢南冠雪转孤。\n狐父贫甘垂死饭，鲛人泣洒报恩珠。因君忽忆登坛事，肠断辽阳塞草枯。"
        },
        {
            "标题": "哭徐汝思宪副十韵",
            "作者": "王世贞",
            "内容": "平原公子道，冰雪见追寻。我自愁梁狱，君能操越吟。\n古今成握手，天地各抽簪。急难朋情露，艰虞物态侵。\n一官身并掷，万卷恨俱沈。病但怜埋玉，穷谁问铄金。\n芰荷辞世早，萝薜畏人深。风郁铜川色，云横石室阴。\n烟波迟执绋，山水怅知音。未有延陵剑，空馀国士心。"
        },
        {
            "标题": "答徐汝思 其一",
            "作者": "王世贞",
            "内容": "平原传客至琼瑶，况有清尊破寂寥。应谓酒人轻岁月，不将诗笔傍云霄。\n悲歌碣石虹高下，击筑咸阳日动摇。去矣使君须自爱，莫因累叟厌晨朝。"
        },
        {
            "标题": "送徐给事归省",
            "作者": "王世贞",
            "内容": "蓟苑离尊黄鸟飞，仙郎行思在庭闱。书来姑蔑春云远，诏下承明夕宿稀。\n焚草尚传三殿疏，看花应试五时衣。更怜青琐衔恩侣，回首风尘有是非。"
        },
        {
            "标题": "是何行赠徐汝思参议",
            "作者": "王世贞",
            "内容": "是何健儿来叩门，令我衣裳欲颠倒。金华徐卿乍相见，落日金绯照枯槁。\n老驺为倾厨头酝，醉夫手剥盘中枣。入眼黄花巧相媚，促膝青灯寒更好。\n未将华发论夙昔，更出新诗见怀抱。自尔高歌蜀道篇，八数秋霜变原草。\n山东李生大卓荦，晚得宗吴亦不恶。迩来太华失帝意，下遣巨灵斧其角。\n冠山神鳌颠簸荡，鬣风长鲸怒喷礴。燕中贵人若反掌，江南佳丽同飞藿。\n即使乔松亦摧挫，岂唯桃杏能索莫。问我诗名如许细，黯淡逢人尚深削。\n长安九衢春自阴，尺地尽化为黄金。纵有文章挂北斗，其人往往皆陆沈。\n腰间辘轳双玉鞘，十日不出芙蓉深。临岐慷慨解相赠，报尔悠悠千古心。"
        },
        {
            "标题": "送徐汝旭游太学扶侍宗伯公并讯谢宗伯",
            "作者": "王世贞",
            "内容": "南州士问美，北阙帝恩繁。稍慰晨昏恋，仍闻诗礼尊。\n出从鳣席授，归向鲤庭论。荀令香虽冷，何郎粉尚温。\n通家余濩落，乔木尔飞翻。获保野人业，能忘真宰恩。\n风飙倏以过，桃李竟何言。唯有青山色，依然傍筚门。"
        },
        {
            "标题": "赠徐汝思统山东民兵",
            "作者": "王世贞",
            "内容": "除纸才看出建章，长绳便拟缚名王。相逢明月楼中啸，小出春风陌上桑。\n六郡良家紫骝马，三齐击技绿沈枪。挥毫坐夺燕支色，横槊全收瀚海霜。\n龙额但誇金印大，虎头休恨玉关长。调笑青州王节度，年年书记满胡床。"
        },
        {
            "标题": "孙郎行赠云梦山人斯亿",
            "作者": "王世贞",
            "内容": "孙郎状如紫石棱，虎头传神谢不能。衿裾潦倒颇自厌，瓦砾往往从人憎。\n胸中一寸贮全楚，下笔纵横破万古。白雪寒从郢里偏，雄风高向兰台吐。\n乌纶折角屐齿倾，入门小儿呼自惊。少选长歌出其袖，虹霓缭绕天峥嵘。\n若道孙郎不好名，何得千里寻王生。若道孙郎好名者，何不北走长安城。\n男儿有眼岂在面，世途耳观那足羡，眼中之人君自见。"
        },
        {
            "标题": "送徐汝思参议之山东",
            "作者": "王世贞",
            "内容": "散帙明灯至故人，焚鱼酌醴坐相亲。未论开府诸侯贵，且数游燕万事新。\n说剑寒星高北斗，褰帷春雪满东秦。怜予莫叹薪从积，留得朝来爨下身。"
        },
        {
            "标题": "和陈玉叔大参雪夜见怀之作",
            "作者": "王世贞",
            "内容": "射堂飞霰点朱衣，拥鼻微吟念采薇。岂谓剡中游客尽，端因郢曲和人稀。\n渔蓑此夜寒从剧，鹤氅当年貌已非。犹记醉呼儿辈语，五陵豪侠臂鹰归。"
        },
        {
            "标题": "拟古七十首 其五十九 沈詹事佺期访道",
            "作者": "王世贞",
            "内容": "玄天泄至秘，大地输真宅。言访赤城居，试探黄庭策。\n黄庭何其妙，幽阙守玄魄。赤城信矣高，灵仙寄神迹。\n鸾軿夜分至，凤管空中适。眉掞芙蓉青，颜欺舜华白。\n归霞散衣桁，流水澄巾帻。泠然驭风来，倏尔凌云息。\n劳役悲在今，夷犹叹夙昔。因牵絓原网，遂铩冲霄翮。\n愁云幕远近，欲火煎日夕。隐隐移少年，沈沈散精液。\n敬谢广成师，为我示天则。竦辔昆崙颠，扬舲弱毛泽。\n沧桑坐经变，濛汜何虞迫。火枣幸有馀，乞师知不惜。"
        },
        {
            "标题": "为凌郡丞题柴桑雅致图",
            "作者": "王世贞",
            "内容": "陶令彭泽归，秋风何快哉。与世既无营，返服宁不谐。\n冁然一杯酒，时送寒山来。至今柴桑地，远高严陵台。\n矫矫凌大夫，清标冠时才。半刺日翱翔，车马生红埃。\n展图三叹息，欲往道疑乖。应迹若浮云，丘壑在轩阶。\n请以无累衷，契彼千载怀。"
        },
        {
            "标题": "卧病掩关即事有感示友人",
            "作者": "王世贞",
            "内容": "三旬不冠栉，始可称閒居。衰至颇知疾，懒来兼废书。\n悠然紫薇静，时见白云舒。稚子争为傲，穷交也自疏。\n卿应用卿法，吾亦爱吾庐。鸡黍从耕有，莺花逐梦除。\n子桑今自得，泄柳古何如。莫作时名拟，身拚齿颊馀。"
        },
        {
            "标题": "回龙观",
            "作者": "王世贞",
            "内容": "玄都飞阁倚崇墉，天子当年驻六龙。岸柳春娇宫女学，岩松秋忆大夫封。\n烟花万户垂宸极，云物诸陵拱帝峰。处处离宫俱望幸，不堪衰草入边容。"
        },
        {
            "标题": "题寄殷无美掩关",
            "作者": "王世贞",
            "内容": "桃李飞欲尽，衡荆犹寂如。无劳长者辙，自有古人书。\n白眼酬交少，清尊问字虚。禽情宽渐狎，草色傲能舒。\n业已潜夫就，终难求仲疏。还将一鸣意，从尔扣三馀。"
        },
        {
            "标题": "汉铙歌十八曲 其十 君马黄",
            "作者": "王世贞",
            "内容": "君马黄，臣马白。衔金羁，度紫陌。秣流沙，径昆崙。宴王母，瑶池滨。\n饵灵馔，天乐一何殷殷。辞归东土，和洽诸夏。期以三载，复来晤女。\n君饵灵馔，貌青于童。臣贱眉宇，飒如秋霜。安能御君，驱驰八荒。"
        },
        {
            "标题": "答于鳞",
            "作者": "王世贞",
            "内容": "岁晏天高首重回，中原万里一书来。峥嵘未病惊人笔，黯澹长浮避客杯。\n雁后江湖开气象，灯前风雨失时才。自怜身隐文焉用，纵有微吟懒向裁。"
        },
        {
            "标题": "眼儿媚 春愁",
            "作者": "王世贞",
            "内容": "青草茸茸正芳柔。倩雨酿春愁。问愁几许，刚来一寸，眼底眉头。"
        },
        {
            "标题": "渡知津桥眺小罨画溪尽处入弇山堂之左门",
            "作者": "王世贞",
            "内容": "问津只问弇山路，桥上双弇忽争露。桃花欲尽不尽源，烟雨如迷未迷渡。\n维梢小艇亦可怜，一棹便抵中峰前。若教饱吃含桃去，蜡屐登山也自便。"
        },
        {
            "标题": "拟古七十首 其五十七 卢典签照邻咏史",
            "作者": "王世贞",
            "内容": "昔有严先生，少妻仙尉儿。泥涂两鱼泳，风雨六龙飞。\n黄纸求故人，白云长见依。遂令箕颍客，复睹勋华姿。\n帝腹何便便，举足忽践之。客星歘然去，帝座光芒披。\n笑谓邓氏子，策杖一何卑。岩穴澄秋色，烟霞蔚天辉。\n怨见千秋士，寂寂西山薇。"
        },
        {
            "标题": "寄子与 其一",
            "作者": "王世贞",
            "内容": "严城淹驻节，飞雪捲淮波。此地唯予先，新诗任汝多。\n论交失宇宙，把酒异山河。倘念高阳侣，春风掩户过。"
        },
        {
            "标题": "艳歌行",
            "作者": "王世贞",
            "内容": "手种梧桐树，竹实何累累。绿叶间紫茎，玄露自垂饴。\n不为游居念，但愿凤皇来。凤皇不相顾，但见乌鹊群，争栖一何喧。\n逐令为伐倒此树，乌鹊惊飞向天悲。南山五文鸟，自称为凤皇。\n听此梧桐竹实，千里飞相从。下睹荒畴何依，百鸟拱之，缭戾而徘徊。\n乌鹊得志，凤皇畴归。终始失据，曷已心悲。"
        },
        {
            "标题": "燕歌行 其二",
            "作者": "王世贞",
            "内容": "白日晼晚夜何其，兰缸茕茕照妾悲。带长髻短中自支，妾人少年工愁思。\n忧来无方不可治，丈夫桑弧谁制之。谁令璆然不下帷，鸿鹄双翻复为谁。\n援琴奏弦歌和词，宫折商促指间离。白葛巾裙衫弋绨，念君寒暄并一时。\n南山乔松青不移，虽有中坚色难期，愿君归来及时归。"
        },
        {
            "标题": "广陵访周公瑕不遇云自仪真失之 其一",
            "作者": "王世贞",
            "内容": "豪华自古让维扬，一水横江即异乡。二十四桥歌吹遍，不知何处觅周郎。"
        },
        {
            "标题": "燕歌行 其一",
            "作者": "王世贞",
            "内容": "秋霜肃肃摧庭枯，晨风何悲夜鸣謼。使妾为遘不须臾，恍兮类君忽若无。\n为君中夜起踌躇，雕栏簌簌悬真珠。二十八宿罗天衢，欲明未明焉所如。\n君当为龙妾云俱，冲飙在天忽驱之。西流之蟾东飞乌，乐往忧来不相虞。\n盛年冉冉辞人徂，裁吟代哭中成吁，安能为情自卷舒。"
        },
        {
            "标题": "陈子吉应东阁之辟蜚声燕中久矣今年遇余娄水知尚困公车出徐李二相公林尚书诗见示因继其后",
            "作者": "王世贞",
            "内容": "握手江湖意悄然，辟书羔雁记游燕。宫花可自翘才馆，袖草犹余应制篇。\n丞相总知还有命，公车虽晚不论年。却怜吾似邹长倩，扑满投君贮几钱。"
        },
        {
            "标题": "江提刑宅歌者",
            "作者": "王世贞",
            "内容": "使君歌管出逡巡，白苧惊飞梁上尘。曲罢愁他霜漏促，相期一醉便经旬。\n乍能阊阖寻吴子，那可扬州作贵人。"
        },
        {
            "标题": "杨叛儿",
            "作者": "王世贞",
            "内容": "六尺龙须席，尺二虎珀枕。甲夜不见侬，丙夜不成寝。"
        },
        {
            "标题": "再寄答胡元瑞且邀相过二章 其一",
            "作者": "王世贞",
            "内容": "飘然年少弃繻生，每出新篇令我惊。一字风云争吐气，千秋日月破藏名。\n无奇寂寞甘扬阁，有好嵯峨必汉京。五子见来今已尽，那能白眼向时英。"
        },
        {
            "标题": "野人歌自嘲",
            "作者": "王世贞",
            "内容": "鶢鶋畏钟鼓，鲁人不肯听。三日飨东门，栖栖竟何营。\n白鱼自称龙，豫且摇其手。䘍尾短铁钩，胡为在若口。\n人道野人无所干，曾骑款段客长安。人道野人有所求，白云高卧僧房幽。\n野人双足顿如绁，野人双鬓半成雪。杖头沽酒钱欲尽，袖里投书字将灭。\n红尘风吹大道间，若个不作红尘颜。老鸱啖尽腐鼠骨，始信鹓雏心自閒。"
        },
        {
            "标题": "赠陆生生尝从军得官而善按摩多戏术",
            "作者": "王世贞",
            "内容": "翩翩裘马侠儿风，青眼人间计未穷。早岁散金收剑客，中年飧玉礼壶公。\n颜从熊鸟方中驻，樽向鱼龙戏里空。日月任他双转毂，江湖随意一飘蓬。"
        },
        {
            "标题": "野田黄雀行",
            "作者": "王世贞",
            "内容": "黄雀摩天飞，乃遭鸷鸟搏。不遇訇农君，微物焉见录。"
        },
        {
            "标题": "十六夜泊彭城与张给事廷槐月下小饮",
            "作者": "王世贞",
            "内容": "此夜彭城月，清光万里寒。河流天地合，山色古今看。\n桂树香徐吐，金樽漏易残。与君聊一醉，途路失艰难。"
        },
        {
            "标题": "宋丈望之见示华阳馆集志谢",
            "作者": "王世贞",
            "内容": "久矣谈天碣石荒，谁堪别馆号华阳。剑从江右光含斗，书学淮南字有霜。\n此去中兴多大雅，向来孤愤半清商。亦知行部阳春色，倘许新题到草堂。"
        },
        {
            "标题": "夜度娘",
            "作者": "王世贞",
            "内容": "昏星送侬去，晨星送侬归。窗前百种鸟，为谁不安栖。"
        },
        {
            "标题": "沈启南春山欲雨图歌",
            "作者": "王世贞",
            "内容": "千山坐失千巃嵷，似是帝遣云君封。巫鬟不辨青婀■，华掌难扑金芙蓉。\n已应羲驭走骄日，或有雷门呼蛰龙。天阊元气漏不断，倏忽絪缊二仪满。\n远看陇树春欲无，近即庭花暝差缓。村村麦苗俱望幸，川川鱼子希休浣。\n欲雨不雨春山姿，欲吐未吐胸之奇。指端已觉气出没，眼底尚郁天淋漓。\n丹青洗尽太素显，彷佛乾坤垂辟时。谁为展助虚堂色，恍有蛟螭蟠四壁。\n摩挲纸素若未乾，矫首长空俄泼墨。野夫抱膝一沈吟，襄阳耕云云正深。\n亦知大旱为霖在，终是南山隐雾心。"
        },
        {
            "标题": "题潇湘夜雨有感",
            "作者": "王世贞",
            "内容": "扁舟十载问潇湘，曾向天东指雁行。今夜对床春梦稳，不妨风雨过西堂。"
        },
        {
            "标题": "夜坐偶成 其二",
            "作者": "王世贞",
            "内容": "塞垣摇白羽，京辇斗黄金。亲计难归拙，君恩畏转深。\n一生垂失路，万态总违心。仅有文章在，名山恐陆沉。"
        },
        {
            "标题": "夜坐偶成 其一",
            "作者": "王世贞",
            "内容": "湖海频惊信，乾坤可置身。且谋今日酒，能保异时人。\n骨肉名空在，田庐迹已陈。急难双饱眼，未敢视经纶。"
        },
        {
            "标题": "夜集有怀谢茂秦分韵 其二",
            "作者": "王世贞",
            "内容": "被发长安市，乾坤一啸歌。歔欷吾辈晚，跌宕世人多。\n短褐春仍在，新诗老任过。祇应西望处，残月满漳河。"
        },
        {
            "标题": "游石公山东连云障入剑楼",
            "作者": "王世贞",
            "内容": "地是排云上，天从破涧通。乍看双剑豁，不数五丁雄。\n一转成开辟，千寻接混融。竦身争鸟道，侧足瞰龙宫。\n鼍拥高低石，鲸嘘断续虹。张空帝子乐，叠浪大王风。\n响答歌增壮，尊扶力未穷。欲寻前相迹，明灭古苔中。"
        },
        {
            "标题": "夜集有怀谢茂秦分韵 其一",
            "作者": "王世贞",
            "内容": "故人元不乏，犹问白头翁。此夜漳园赋，谁当谢朓工。\n小儒矜倚马，薄俗谓雕虫。尔自黄初际，翩翩作者风。"
        },
        {
            "标题": "月夜发大名谢茂秦顾季狂追会卫河舟中作",
            "作者": "王世贞",
            "内容": "月拥层城万堞开，天垂极浦片帆来。如霞独赏长康语，似练还惊谢朓才。\n拂袖中原堪落拓，曳裾公等重徘徊。亦知为侠轻分手，明夜谁同酒一杯。"
        },
        {
            "标题": "赠刘君北还兼简谢丈茂秦",
            "作者": "王世贞",
            "内容": "汝师吾老友，诗律向来宽。事往绨袍易，时平蒯铗难。\n五言摧落魄，只字问加餐。遣使同端木，逃名可段干。\n萧条下客具，颠倒竖儒冠。莫话江南好，人情试自看。"
        },
        {
            "标题": "夜坐吟",
            "作者": "王世贞",
            "内容": "唧唧夜虫吟，起我东西南北心。丈夫户庭间，行穷越巂度天山。\n高枝肃肃留远风，追我少年及老翁。邻家有酒沽不得，岂须道途凋颜色。"
        },
        {
            "标题": "于鳞遗苦酒瓜酱夜醉放歌戏用为报",
            "作者": "王世贞",
            "内容": "朝对云门雪，隐如两玉山。时无一杯饮，何以俱颓然。\n平头大奴尺一书，戟之不得中庭趋。青丝提绳白玉壶，郁金香夺银酡酥。\n沉瓜片片芍药酱，压来纤甲痕珊瑚。削瓜进酒咍不止，谓我卒当以乐死。\n雪花为茵不肯寒，夜半歌声剑波起。兰缸茕茕漏丁丁，罢舞起看头上星。\n南有匏瓜北有斗，碧霞之脯天公酒。虚名误人竟何有，安期生，闭女口。\n瓜出蔡姬酒，李侯八千年来汝得否。"
        },
        {
            "标题": "法空上人虎丘翻经",
            "作者": "王世贞",
            "内容": "大有摩尼在，将从智者探。天花凡几点，贝叶到何函。\n千日悬龙藏，孤灯隐佛龛。欲知翻后境，晓色空寒潭。"
        },
        {
            "标题": "陆仲子为其友索题云洲即以塞白",
            "作者": "王世贞",
            "内容": "白云不须山，沧洲不须海。所以吏隐人，迹混心不改。\n浮沉任波色，舒卷依天籁。寄言采芳者，杜若青犹在。"
        },
        {
            "标题": "慰梅禹金试金陵放落一首",
            "作者": "王世贞",
            "内容": "昔时梅宛陵，欧九并驰称。万古一诗在，青山白发憎。\n云孙更蹭蹬，雪曲有飞腾。桃叶双头楫，芙蓉半臂绫。\n此时吴女队，让汝独先登。"
        },
        {
            "标题": "弇园杂咏四十三首 其十五 黑云堆",
            "作者": "王世贞",
            "内容": "轮囷一片峰，宛如黑云吐。犹疑肤寸合，解作人间雨。"
        },
        {
            "标题": "菀菀者丛之什四章",
            "作者": "王世贞",
            "内容": "菀菀者丛，孔集维鸒。中一文鸟，其鸣雊雊。岂不尔类，唯尔之夸。\n视棘则黍，有救在嗉。踯躅毛跣，块不得吐。凡今之良，无蹈厥队。"
        },
        {
            "标题": "赠医者张生",
            "作者": "王世贞",
            "内容": "吾怜张仲景，卖药不论钱。白屋人偏起，青囊手自编。\n獭从针底失，蛇向壁间悬。欲识仓公姓，还凭太史篇。"
        },
        {
            "标题": "下缥渺峰由西湖历东湖抵资庆诸寺",
            "作者": "王世贞",
            "内容": "傲睨穷四周，轻风信余屧。既谢上岭危，颇忻下山捷。\n澄湖夹双瞳，乔松振千鬣。稍深疑无地，忽转长天接。\n古刹藏白云，疏林出红叶。估客喧归步，渔舟满收夹。\n饭候寻寺钟，菌香吐僧榼。斟酌声闻酒，颠倒居士祫。\n冥醉时一醒，空青忽交睫。"
        },
        {
            "标题": "戏题诗扇后贻徐生",
            "作者": "王世贞",
            "内容": "蕺山老姥亦可怜，遇我涂鸦不值钱。箧笥恩情翻不薄，好留怀袖向明年。"
        },
        {
            "标题": "赠医者马道人",
            "作者": "王世贞",
            "内容": "谁似燕中马自然，药囊蓑笠但随肩。生憎董奉多牵系，不爱人间卖杏钱。"
        },
        {
            "标题": "仪真道中",
            "作者": "王世贞",
            "内容": "中丞腊月上真州，送客俱辞影仅留。出处本来无系着，东西元不碍夷犹。\n霜严未泄前旌色，冰老能封小涧流。寄语拥垆儿女道，老夫装束竟何求。"
        },
        {
            "标题": "李户部洁夫移疾归赵贻诗问我林居和韵奉答",
            "作者": "王世贞",
            "内容": "旅退孤踪能念我，中兴一疏独看君。大都名在犹堪累，至竟身轻自不群。\n马去丛台花底月，帆收茂苑柳边云。传经但不输中垒，誓墓何妨嗣右军。"
        },
        {
            "标题": "乙亥元日独坐试笔时余五十矣",
            "作者": "王世贞",
            "内容": "江城铃阁隐欹梧，竹影徐移拂茗垆。雪后郧山俱献玉，春来汉水不藏珠。\n将登服政心犹懒，欲数前非念已徂。了却朝天无一事，已拚清兴到屠苏。"
        },
        {
            "标题": "寄郜侍御郜时以按鹾山西有所论劾不合移疾归魏 其二",
            "作者": "王世贞",
            "内容": "休沐知何意，浮云万事停。心悬魏阙紫，泽满舜都青。\n懒不谈鹾算，醒难颂酒经。唯应杜门处，玄思入沈冥。"
        },
        {
            "标题": "乙酉元日试笔",
            "作者": "王世贞",
            "内容": "黄鸡唱晓酉更真，老兴不逮儿曹新。孤眠一千八百日，尚作六尺寻常身。\n坐头却占最后盏，历尾数残无复人。旋呼篮舆入山去，别向梅花探早春。"
        },
        {
            "标题": "乙丑元日试笔",
            "作者": "王世贞",
            "内容": "四十彊年耻自论，已将萧鬓傲王春。不争儿辈屠苏酒，长爱人间草莽身。\n病起青阳开浩荡，歌回白雪斗嶙峋。相知料理新正事，第一斜川把钓纶。"
        },
        {
            "标题": "吕舍人移疾归吴",
            "作者": "王世贞",
            "内容": "松筠一在念，遂厌承明庐。自谓东方肉，何如张翰鱼。\n谁堪代供奉，君岂不中书。早晚山田熟，应誇计未疏。"
        },
        {
            "标题": "贻张明府",
            "作者": "王世贞",
            "内容": "一官知久厌，何事复泥途。自长朱门傲，谁怜白雪孤。\n百钱行处有，双屐倦来扶。况是春山里，村村闻鹧鸪。"
        },
        {
            "标题": "贺吴母徐夫人八帙",
            "作者": "王世贞",
            "内容": "鬓以忘忧绿，颜非大药红。诸孙多荐鹗，大母为丸熊。\n上寿衣争彩，徵贤管自彤。年年采仙荈，阳羡领春风。"
        },
        {
            "标题": "纯甫沈丈将过岭南贻诗见赠率尔奉酬一律",
            "作者": "王世贞",
            "内容": "万死投荒不自嗟，片鸿惊我白鸥沙。神交岂必从倾盖，身在何须复顾家。\n过岭清霜披瘴色，怀人古戍有梅花。江山处处皆文苑，莫遣穷愁负岁华。"
        },
        {
            "标题": "泰和萧京兆感异梦得地构楼甫成而拜敕命之锡俾余以诗纪之",
            "作者": "王世贞",
            "内容": "梁德一何长，照灼光来裔。八叶秉台衡，余休犹未替。\n侯其名家子，通显身自致。杰构入幽梦，奇征协雄思。\n武姥当倚栏，淇塘曲环砌。云霞郁缭绕，竹柏献葱翠。\n燕贺客席初，凤衔王纶至。臣冈百稽首，奉之踰六瑞。\n山君日来朝，斗使夕相媚。非由地灵藉，讵表天文丽。\n赫赫萧京兆，食息衔恩赐。"
        },
        {
            "标题": "懊侬歌 其一",
            "作者": "王世贞",
            "内容": "布帆珂峨头，飞花自在流。欢饮宜城酒，那得忆扬州。"
        },
        {
            "标题": "感兴六首 其五",
            "作者": "王世贞",
            "内容": "欲酌仍停鹦鹉螺，酒醒长叹对银河。傍人总会应难语，但道中年感慨多。"
        },
        {
            "标题": "参议范君视事三日即出泰安过莱海还赍表而北赋此赠之",
            "作者": "王世贞",
            "内容": "范叔倜傥士，南州多令声。忽如阮陈留，骑驴向东平。\n饮酒仅三日，翩然朝玉京。昨闻太岳来，呼吸通神明。\n题诗丈人石，万象俱峥嵘。东游观莱海，海水殊浅清。\n中有贯月槎，乘之汎蓬瀛。天门为君辟，河鼓扶道迎。\n莫采白榆钱，人间失岁星。水击九万里，倘其念南溟。\n尺鴳在衡藩，栖栖竟何营。"
        },
        {
            "标题": "题大石联句卷后",
            "作者": "王世贞",
            "内容": "吴中大石一片石，岝崿穹窿俱辟易。芙蓉夕照千丈红，明镜朝吞五湖碧。\n学士词场老供奉，四子讲德皆其匹。苦吟石鼎听蝇似，豪气城南斗鸡敌。\n欲将八百骊珠颗，夺取三千龙剑色。李甡太仆北海后，此书谓得兰亭脉。\n题押人人满骞亚，褒评字字袁昂直。钱郎画手真自好，三尺生绡拔山力。\n已令中郎见典刑，不作无盐难饰画。问谁购者复谁氏，凌君夙抱临池癖。\n掣得吴兴白练裙，换来昙壤黄庭迹。我歌此卷一相赠，前辈风流宛如识。\n若到君乡莫轻展，恐压岘山游不得。"
        },
        {
            "标题": "咏无住观中物四首 其一 白鹦鹉",
            "作者": "王世贞",
            "内容": "仙音隐隐似云和，雪色衣裳推素娥。生长白莲花瓣内，那能不遣诵弥陀。"
        },
        {
            "标题": "汉郊祀歌二十首 其三 青阳",
            "作者": "王世贞",
            "内容": "青阳开荄，太皞司始。穷阴夕遁，农祥晨启。甲张气飞，仰希大布。\n条风披盝，恍若寱寤。敢假羲仲，爰荐羊麦。二有熙熙，唯春之锡。"
        },
        {
            "标题": "赠郑山人",
            "作者": "王世贞",
            "内容": "田父归来畏争席，生不能学天目徐卿，典衣沽酒长醉客，弇园勺水一拳石。\n又不能学太湖三万六千顷，洞庭七十二峰，粘天插天碧。\n郑子移家西洞庭，雅与徐卿称莫逆。人生获此二绝良以快，忽复担簦剥啄破我衡门色。\n汝既不愿作万户侯，又何必要识韩荆州。牛腰一束尽行卷，快语自足夸千秋。\n男儿脚底路何限，内则五岳外十洲。郑子黑髭须，其根雪千茎。\n饮酒不三勺，盎然双颊赪。口如崩峡江涛倾，"
        },
        {
            "标题": "兴至",
            "作者": "王世贞",
            "内容": "兴至时拈句，狂吟意颇安。纵稀吾辈赏，不藉众人看。\n捲席千山暮，垂天列宿寒。茫茫远道思，徙倚坐凭阑。"
        },
        {
            "标题": "王太仆时厚省母郢中",
            "作者": "王世贞",
            "内容": "一疏辞司仆，高堂急老亲。馔鱼真待汝，回驭更何人。\n綵出秦陶美，颜回郢曲春。莼羹自可恋，清世有君臣。"
        },
        {
            "标题": "颍水浊",
            "作者": "王世贞",
            "内容": "颍水浊，灌氏族。灌氏族，魏其僇。结交莫结侠，结侠身似叶。\n使气莫使酒，酒中三尺铁。捐身为名名不美，当时悔作有心鬼，不教田鼢磔东市。"
        },
        {
            "标题": "江南乐八首 其二",
            "作者": "王世贞",
            "内容": "窗前樱桃树，累垂红靺鞨。侬爱结子时，的应胜花发。"
        },
        {
            "标题": "留吉甫达甫伯仲小饮",
            "作者": "王世贞",
            "内容": "铃阁閒堪扫，牙旗静不惊。一尊聊二子，三月自孤城。\n柳送青阳色，江回白雪声。绝怜分手恨，翻向会时生。"
        },
        {
            "标题": "自长兴还抵岘山遇李使君冒雨邀酌屈指郢中之会忽五载矣归成二章奉寄 其二",
            "作者": "王世贞",
            "内容": "出霅溪山暂缓愁，仍从地主见风流。长劳郢里阳春忆，少为吴兴夜雨留。\n浮玉岛惊新窣堵，市金人指旧优娄。明朝舴艋烟波去，物色知君未可求。"
        },
        {
            "标题": "永嘉行赠李冲",
            "作者": "王世贞",
            "内容": "永嘉鲍生弈者师，十七人间当国手。丁夘桥头遇杨相，籍甚文章呼小友。\n吴中好事家请谒，往往巾屦罗其牖。越机阿锡秦复陶，一酌叵罗并为寿。\n其乡李子虽后出，别有神机暗中授。便付建安难甲乙，晚似黄池互先后。\n十年落魄江湖间，刺上姓名垂欲朽。迩来冠盖颇尘俗，自挟朱门酒肉走。\n野人罢锻铜池旁，落日柴荆许君扣。隐囊纱帽炯相照，小簟疏帘时所有。\n欲行大白即苦辞，鲍生昨者死以酒。又言于世无所愿，愿得吾诗良不偶。\n吾诗寂寂更类汝，纵奇岂入时人口。不龟未免洴澼絖，一赌也得宣城守。\n男儿有酒须饮棋且着，试问鲍生今在不。"
        },
        {
            "标题": "自长兴还抵岘山遇李使君冒雨邀酌屈指郢中之会忽五载矣归成二章奉寄 其一",
            "作者": "王世贞",
            "内容": "小舆依微指白云，老僧初见怯相闻。当年知识羊开府，今日翻陪柳使君。\n丛莜雨来珠作供，野蘋风起縠成文。不应呵殿松间别，为恐青油扰鹭群。"
        },
        {
            "标题": "拟古七十首 其三十六 颜特进延年侍宴",
            "作者": "王世贞",
            "内容": "赤县腾真气，丹观切太微。千祗肃羽卫，七圣扈鸾旂。\n神舟二龙跃，天黄八骏归。陆驰皆迹射，水击尽佽非。\n行宫初戾止，张乐答澄辉。神鱼翻镛贲，灵兽舞翟翚。\n金珰景风触，琼弁白云围。赵女击秦筑，吴娃鸣越丝。\n巧夫歌人偶，眩士吐寒曦。桃榴煜崖冠，荇薜灿波衣。\n烟澄淮楚出，天阔江介微。臣欢畏童羖，圣洽咏凫鹥。\n沧溟返西注，濛汜郁东驰。夭乔欣当御，鳞翰骄奋飞。\n苕芼诚微贱，鼎俎内惭疑。"
        },
        {
            "标题": "寄赠同守王公为族孙泰亨请也",
            "作者": "王世贞",
            "内容": "为问吴中贤半刺，牙绯新着主恩深。春风总是长依幰，暮夜都无可却金。\n见赠虔刀时出匣，亲栽召树已成阴。莫疑门下诸生颂，强半酬知一片心。"
        },
        {
            "标题": "拟古七十首 其三 班婕妤咏扇",
            "作者": "王世贞",
            "内容": "妾有冰纨扇，云是齐宫作。得尚君王手，扬飙芙蓉阁。\n秋气忽见憎，冰簟同零落。卷舒夙所易，衔分栖中箔。\n物候代相迁，君恩终不薄。敢以南薰至，逆笑狐与貉。"
        },
        {
            "标题": "行行且游猎",
            "作者": "王世贞",
            "内容": "行行且游猎，遂出光禄塞。秦地一掌间，黄河落天外。\n六郡良家五陵豪，于阗玉鞭大食刀。不爱县官封博望，自从私客取临洮。\n盘马弯弓月相向，万族蹒跚魄先丧。突出霜蹄狡兔先，争看鸣镝苍鹰上。\n黄沙一缕冲紫微，角声四起胡霜飞。少年割鲜且莫饮，待我生挟单于归。"
        },
        {
            "标题": "拟古七十首 其十四 繁主簿钦咏蕙",
            "作者": "王世贞",
            "内容": "娟娟孤生蕙，托根湘山厓。上压千仞峰，下临万仞溪。\n微质殊众卉，谓为造化私。风霜相凌迫，雨露不见滋。\n朔气旦夕深，清芬坐来移。幸登君子堂，不足配芳徽。\n仰惭桧与柏，青青长不衰。俯愧东原草，犹得奉春时。"
        },
        {
            "标题": "追补姚元白市隐园十八咏 其十五 芙蓉馆",
            "作者": "王世贞",
            "内容": "水木两芙蓉，为媚非一时。客爱承露色，我爱凌云姿。"
        },
        {
            "标题": "咏鹰",
            "作者": "王世贞",
            "内容": "群族宁妨汝，睢盱动杀机。决云寻嗜去，惊电逐呼归。\n风雨扶衡击，乾坤纵饱飞。亦知终鼎俎，辛苦为谁肥。"
        },
        {
            "标题": "幽州马行客歌 其一",
            "作者": "王世贞",
            "内容": "为郎闺中妇，不若辕下驹。百金买鞍鞯，十金买辔头。"
        },
        {
            "标题": "幽州马行客歌 其五",
            "作者": "王世贞",
            "内容": "阿母不嫁女，阿母故相恼。教作绣鸳鸯，鸳鸯是何鸟。"
        },
        {
            "标题": "戍赵归思寓姓名一章",
            "作者": "王世贞",
            "内容": "嗟予谢安枕，朅来历荒徼。边声横赵朔，代马腾秋草。\n九塞张武军，三关羽书少。疲禽息故林，赪鱼遵幽沼。\n日归荒丘迟，寒向戍楼早。白杨兴悲风，石虎横周道。\n千秋胡敢言，生平当自保。将陈乞骸章，田间以终老。"
        },
        {
            "标题": "将军名 即事",
            "作者": "王世贞",
            "内容": "楼船出下濑，车骑屯新平。坠鸢伏波道，埋雪度辽营。\n祁连饶战马，蒲类恣长鲸。俯仰宇宙间，飞檄正纵横。\n空怀决胜筴，前辙有馀惊。"
        },
        {
            "标题": "幽州马行客歌 其四",
            "作者": "王世贞",
            "内容": "郎赠倭堕髻，妾报倭堕髻。知郎非女娘，郎无男儿气。"
        },
        {
            "标题": "幽州马行客歌 其三",
            "作者": "王世贞",
            "内容": "女郎初嫁时，日日称阿母。女郎抱儿归，日日称儿父。"
        },
        {
            "标题": "邀李河内石给事冷太仆於使院园亭观菊",
            "作者": "王世贞",
            "内容": "小阁馀幽赏，西风菊数枝。径延三益近，花殿众芳迟。\n薄禄犹能酿，微名懒自持。王弘郡斋好，篮舆倘相随。"
        },
        {
            "标题": "幽州马行客歌 其二",
            "作者": "王世贞",
            "内容": "爱马有何好，马走千里道。郎但不出门，那得颜色老。"
        },
        {
            "标题": "游女曲",
            "作者": "王世贞",
            "内容": "双蛾作眉鸦作髻。睩波芙蓉近相媚。不买新丰意先醉。\n意先醉，可奈何。千金舞，百金歌。"
        },
        {
            "标题": "再游灵岩寺十二韵",
            "作者": "王世贞",
            "内容": "为舍祗园竹，名山结愿偏。登临恍初地，徙倚更诸天。\n不改芙蓉色，微添萝薜烟。松云移叠嶂，花雨助鸣泉。\n芒屩青从引，苔衣碧任穿。井犹双鹤浴，瀑似片虹悬。\n磬发僧归定，灯馀客借传。新茶收月供，净氎割霞眠。\n未叩无生理，聊追有漏缘。空闻飞锡杖，不见布金田。\n尽劫终成幻，降心返离禅。祇应何所住，一钵付流年。"
        },
        {
            "标题": "游灵谷寺",
            "作者": "王世贞",
            "内容": "宝公灵骨未全隳，宝地金书特护持。塔徙总输龙蜕处，钖飞宁复鹤惊时。\n琵琶街畔疑天鼓，舍利轮中表物仪。却恨貂珰诸贵在，不教披藓读残碑。"
        },
        {
            "标题": "游灵岩寺十二韵",
            "作者": "王世贞",
            "内容": "懒怯灵岩胜，惊看即道傍。天垂孤刹出，地转万峰藏。\n桥石鲸飞动，烟岚鹫渺茫。山形界齐鲁，榜字接隋唐。\n虎坐俄拿攫，虬潜欲奋扬。腊留祗树色，春勒宝花香。\n伏水侵禅座，归云护讲堂。慈篁深岁月，忍草足冰霜。\n饱进茵陈饭，眠酣荟蔚房。微吟和清磬，步屧信回廊。\n许掾谈推解，陶公醉不妨。莫疑车马客，尔亦困津梁。"
        },
        {
            "标题": "游天宁寺",
            "作者": "王世贞",
            "内容": "褰裳春出郭，扶病强招寻。自是尘中侣，同皈静者心。\n城阴催落日，野色断高岑。何事诸天界，能令离思深。"
        },
        {
            "标题": "游潘顾诸园毕自题弇园",
            "作者": "王世贞",
            "内容": "踏遍名园意未舒，大都京洛贵人居。穿钱作埒难调马，缕石铺池碍种鱼。似比幼舆输一壑，转令元亮爱吾庐。兴来呼得尖头艇，煨蚁烹鳞信所如。"
        },
        {
            "标题": "寒日游天宁寺",
            "作者": "王世贞",
            "内容": "冲寒此日城西寺，酌茗看山兴未涯。塔外风传群帝乐，林间雪是讲坛花。\n闻钟客散催疲马，施食僧归起倦鸦。襆被祗应忘说去，夜深还听演三车。"
        },
        {
            "标题": "徐九公子园亭即事",
            "作者": "王世贞",
            "内容": "粉窦斜通宛转廊，壶中山水待长房。轻云入坐笼朱阁，小雨将歌逗画梁。客重不虚公子席，花娇欲施令君香。已教昼漏迟迟报，犹自贪闻子夜长。"
        },
        {
            "标题": "坐徐四公子锦衣东园中楼即事",
            "作者": "王世贞",
            "内容": "别起层楼踞露台，诸峰环列似舆台。窗中塔捧金轮出，槛外神驱碣石来。\n菡萏华灯疑夜日，柘枝繁鼓似晴雷。主人不作元龙简，下客惭非草赋才。"
        },
        {
            "标题": "游摄山栖霞寺颇得泉石之胜因访明征君僧绍故址读江令诸篇遂效其体",
            "作者": "王世贞",
            "内容": "宿雨敛西昏，翔阳舒东白。松涧纷相悦，溪喧若趋敌。\n迤逦叩山椒，熹微露榜额。焚香礼空王，问饭得香积。\n灵骨吐双图，佛螺现千碧。兴来不虚返，缘源渐有获。\n飞泉激冰雪，余韵铿金石。一线脂蚁通，双崖巨灵劈。\n如闻大士音，恍作海潮色。征君毕世栖，冥心自乐国。\n江令终宵憩，返念仍焰宅。伊余迷晚径，一壑乖定力。\n已惭战胜肥，虚恋嚣中寂。逝言涤无明，将从度公析。"
        },
        {
            "标题": "游天宁寺莫膳部偶过有作",
            "作者": "王世贞",
            "内容": "驻马扶游兴，招提背郭开。祇堪吾暂憩，不谓尔能来。\n香饭青蔯供，轻衫白氎裁。宿鸦千佛子，就掌莫惊猜。"
        },
        {
            "标题": "纪戊午正月李公事有感 其四",
            "作者": "王世贞",
            "内容": "半面坊门识，私庭迹有无。亦知求骏骨，或拟下鹓雏。\n名玷山公草，心违孺子刍。平生国士意，落落满江湖。"
        },
        {
            "标题": "周岁祀孝烈皇后陵朝辞有作",
            "作者": "王世贞",
            "内容": "昨岁兹辰奉国艰，共惊霏雪点鹓班。六宫犹望回仙驭，中禁争传惨圣颜。\n此际金钿归别岛，早时玉盌閟南山。欲知天上凄凉景，日暮祠园松柏间。"
        },
        {
            "标题": "再游天池诸山",
            "作者": "王世贞",
            "内容": "十年三踏天池路，路转峰回胜自知。树老寒暄无异色，山深向背有馀姿。\n寺当托钵分斋候，僧是闻钟出定时。大好忘言领秋兴，笋舆松影夕阳移。"
        },
        {
            "标题": "同章生辈游虞山桃源涧作",
            "作者": "王世贞",
            "内容": "春芜渺渺遍平原，忽起苍虬踞石门。叠涧乱流金屑水，飞花不让武陵源。\n白云孤自坡中出，黄鸟双从树杪翻。济胜况饶风景异，与君那可不呼尊。"
        },
        {
            "标题": "游天池山得遥字",
            "作者": "王世贞",
            "内容": "萧瑟泓渟胜转饶，华池一镜隐岧峣。青莲色借青天近，玉乳寒分玉洞遥。\n树底流云停客榼，竹间凉思满僧寮。但容陶令无妨酒，入社篮舆可待招。"
        },
        {
            "标题": "初秋独游张园五首 其三",
            "作者": "王世贞",
            "内容": "海外戎王麦，风前石国榴。火珠红乍吐，栗玉翠还浮。\n物自频堪摘，人胜几度游。雕栏太平里，曾是曲阳侯。"
        },
        {
            "标题": "初秋独游张园五首 其五",
            "作者": "王世贞",
            "内容": "季子慕奇尚，少文耽卧游。生平骄尔辈，端合置沧洲。\n此地适相遇，新篇高自酬。遂令林泉表，时见云霞流。"
        },
        {
            "标题": "初秋独游张园五首 其四",
            "作者": "王世贞",
            "内容": "席绮千门月，台阴百尺松。园林私野色，邸第改秋容。\n卤莽时人赏，飞扬我辈逢。且须"
        },
        {
            "标题": "闻命有感 其四",
            "作者": "王世贞",
            "内容": "一时真宰让山公，感旧能怜嵇侍中。应是不经攀柏处，断肠秋色满霜风。"
        },
        {
            "标题": "有所闻作 其一",
            "作者": "王世贞",
            "内容": "药垆经卷日从容，愧杀微名溷九重。岂为禁林需左马，偶然宗伯让夔龙。\n霜秋不耐芙蓉老，云色依然薜荔封。自是五更眠更熟，可曾听到未央钟。"
        },
        {
            "标题": "初秋独游张园五首 其一",
            "作者": "王世贞",
            "内容": "小筑谢公墅，东邻习氏池。野夫还一造，秋暑忽何之。\n过雨添新瀑，悬崖逗晚飔。莓苔任沾湿，长啸坐支颐。"
        },
        {
            "标题": "少泉太仆公谢人间久矣独有喜余迁太仆中丞二律见寄郧中赋此奉酬兼简犹子时厚太仆 其一",
            "作者": "王世贞",
            "内容": "京山南去郁嵯峨，矫首孤云奈尔何。楚水可无鱼素到，王家从昔马曹多。\n缄开一字成珠玉，句就千秋让薜萝。莫倚竹林憎俗物，也能兼为阿咸过。"
        },
        {
            "标题": "闻南中流言有感 其四",
            "作者": "王世贞",
            "内容": "马首残星涕泪悬，太行行尽见平阡。那知诘曲羊肠路，只在逶迤豹尾边。\n水镜几曾当白日，冰壶元自写青天。虚劳建业诸贤意，未少城南二顷田。"
        },
        {
            "标题": "读史有感十二首 其七",
            "作者": "王世贞",
            "内容": "不韦泣酖杯，业为钓奇误。橐中千黄金，易君十万户。\n李斯泣五刑，实以仓鼠故。不见三川守，车马辉衢路。\n巧尽拙自来，利往名独污。所以西山客，居然一环堵。"
        },
        {
            "标题": "有感 其四",
            "作者": "王世贞",
            "内容": "出逢野人争席，归睹山鸟衔花。无妨净行居士，是否禅那作家。"
        },
        {
            "标题": "过亡妾殡所有感 其四",
            "作者": "王世贞",
            "内容": "一尊浇罢自支颐，是妾须歌薄命辞。今日使君收涕后，药垆禅榻暂相随。"
        },
        {
            "标题": "闻南中流言有感 其四",
            "作者": "王世贞",
            "内容": "裁呼小草便无闻，祇为惭他誓墓文。若道长安车马色，春风吹作五陵云。"
        },
        {
            "标题": "初秋独游张园五首 其二",
            "作者": "王世贞",
            "内容": "景物乡心在，诗篇病骨苏。流霞散醽醁，飞雪破雕胡。\n日月行双镜，乾坤自一壶。抚膺予稍适，朋旧未堪呼。"
        },
        {
            "标题": "丙子郧台偶题十绝 其二",
            "作者": "王世贞",
            "内容": "放了报申无一事，雨晴回照在东除。天公乞得閒风日，恨少人间未见书。"
        },
        {
            "标题": "子与追于鳞不及喜余后至有作遂成和章",
            "作者": "王世贞",
            "内容": "与君谁共帝城游，中路抟风有去留。幸不兴阑王子棹，何须身在李膺舟。\n挥毫岛屿青从逼，握麈星河绛欲流。解道延津容易合，可知真宰为他愁。"
        },
        {
            "标题": "丙子郧台偶题十绝 其三",
            "作者": "王世贞",
            "内容": "汉庭求旧未堪论，列镇俱登八坐尊。赖得郧山深更僻，不教衰骨负櫜鞬。"
        },
        {
            "标题": "丙子郧台偶题十绝 其一",
            "作者": "王世贞",
            "内容": "燕中车马兴阑干，也恋青山也恋官。今日真成双举肘，戟门山色四时看。"
        },
        {
            "标题": "丙子郧台偶题十绝 其五",
            "作者": "王世贞",
            "内容": "儿童剪纸作元霄，几盏荧荧破寂寥。点罢灯油千石尽，两条红烛导归朝。"
        },
        {
            "标题": "丙子郧台偶题十绝 其七",
            "作者": "王世贞",
            "内容": "眼底粗无搅意人，要闻乡信又愁论。交游变故君休怪，老态参差渐到身。"
        },
        {
            "标题": "丙子郧台偶题十绝 其四",
            "作者": "王世贞",
            "内容": "莫欺憔悴鬓苍浪，片纸能为百邑霜。昨夜尚书来尺一，始知身是夜郎王。"
        },
        {
            "标题": "丙子郧台偶题十绝 其六",
            "作者": "王世贞",
            "内容": "四月榴花未上枝，不须惆怅怨花迟。床头白酒长教熟，也有誇他烂漫时。"
        },
        {
            "标题": "赠潘中丞时良尝视北畿学按部南中",
            "作者": "王世贞",
            "内容": "十年华省隔鸣珂，惊见勋名霄汉多。揽辔马群空冀北，按章霜色扫牂牁。\n中丞饷道专持节，天子宣房宠赐歌。何似君家潘博士，萧条拙宦二毛过。"
        },
        {
            "标题": "饯李惟桢使君迁浙江行省参政领金华诸郡 其一",
            "作者": "王世贞",
            "内容": "仙官去领金华部，迂叟频翻玉屈卮。三载润叨时雨足，五更愁睹德星稀。\n飞帆隐隐棠千树，别曲依依麦两岐。无那郑公迁镇后，浣花花事与谁期。"
        },
        {
            "标题": "汎小洞庭观奇石",
            "作者": "王世贞",
            "内容": "兹山饶奇石，混沌帝所凿。坠如渴猿饮，森若惊鹘搏。\n龙睛过犹闪，猊坐望还却。万窍吸籁号，一柱危崖阁。\n玲珑蔽秋涨，突兀生摇落。赤鲤舷际惊，白乌波面掠。\n挥手揽青苍，为余佐杯勺。"
        },
        {
            "标题": "四十咏 其四 周山人天球",
            "作者": "王世贞",
            "内容": "硕果寒不食，词林见前辈。典刑足御俗，文彩亦被世。\n一工临池业，碑板光四裔。义取无虚月，笔耕尽良岁。\n却顾迂叟谋，寂寞身后事。"
        },
        {
            "标题": "送王百谷奔袁相公丧",
            "作者": "王世贞",
            "内容": "丞相輀旌返故乡，南州絮酒自殊方。龙泉且挂曾弹剑，鸡舌还焚旧瓣香。\n辞赵连城空自许，到吴流水为谁长。他年更有羊昙恸，玉树谁家觅谢郎。"
        },
        {
            "标题": "乐府变十九首 其八 金吾缇骑行",
            "作者": "王世贞",
            "内容": "缇骑一何"
        },
        {
            "标题": "观一上人将往五台礼文殊出行卷索赠",
            "作者": "王世贞",
            "内容": "一锡初开行脚缘，五台高拥佛螺烟。闻师欲访金刚窟，误却文殊鼻孔边。\n过耳便成狮子吼，安心莫堕野狐禅。从遭寂老揶揄后，不傍人间七百年。"
        },
        {
            "标题": "题关将军四画 其二 破七军",
            "作者": "王世贞",
            "内容": "鲸波涨天天为赤，鼍鼓殷城城欲坼。七军肉臭鱼不食，于侯吞声庞侯咤。\n尔庞七尺殉汉贼，碧眼小儿黠于鼫。麦城将星忽中堕，高庙神灵扶不得，有血还作西川碧。"
        },
        {
            "标题": "满路花 初春游目即事",
            "作者": "王世贞",
            "内容": "穿芽径字青，压水冰文绿。山城初雪罢、添妆束。谁家猎骑，揉碎千崖玉。\n貂裘斜半揭。马尾捎生，问人何处堪宿。"
        },
        {
            "标题": "弇园杂咏十六首 其六 金粟岭",
            "作者": "王世贞",
            "内容": "罢翻经卷旋呼杯，为爱天香桂子开。醉后飞花满巾帻，真成金粟卧如来。"
        },
        {
            "标题": "挽洞庭渔人孙仲可",
            "作者": "王世贞",
            "内容": "孙郎气压任公子，欲截长虹作钩使。帝忧三岛逐浪翻，不遣神鳌受其饵。\n归来却作王弘之，无鱼可卖称渔师。洞庭黏天八百里，处处轻舠系酒旗。\n人间限满不肯住，忽逐琴高上天去。骊珠颗颗犹自圆，鲸背茫茫竟何处。\n蹇余欲探桃花津，水远山长愁与论。椒浆但熟且须酹，有子解唤芦中人。"
        },
        {
            "标题": "省坐无赖阅杂册花草禽鸟凡十六色各成一绝漫题其后 其六 虞美人草",
            "作者": "王世贞",
            "内容": "才听歌声舞不休，楚宫犹记旧风流。相逢莫奏乌骓曲，肠断秋江万古愁。"
        },
        {
            "标题": "登来玉阁俯广心池与西山对下为振屧廊",
            "作者": "王世贞",
            "内容": "昔我栖兹阁，兹阁临广池。澄月激文波，滟滟破帘帷。\n揽衣起彷徨，恍然见三垂。皎镜中天悬，万玉正参差。\n下有振屧声，故人谼中来。屧声一何厉，语笑何柔怡。\n为我标来玉，比德良不亏。"
        },
        {
            "标题": "登西山",
            "作者": "王世贞",
            "内容": "乱削芙蓉碧霭攒，千盘转尽自成寒。清秋殿阁空中见，落日旌旗树杪看。\n北眺浮云生大卤，东回紫气抱长安。向来弓剑曾游地，万壑松风度急湍。"
        },
        {
            "标题": "怨朱弦 和王明佐新声慰其不遇名曰怨朱弦",
            "作者": "王世贞",
            "内容": "谱朱弦，一片秋声。万壑松涛，银汉初倾。挟遍侯门，沈深似海，雕栏十二娇莺。\n流苏帐底，小按银筝。哑哑轧轧嘤嘤。骂书生煞横，捻冷装酸，搅破春情。\n我道高山流水，渠道香云暖雨，两语难凭。怎能勾、师涓老子，證个分明。\n酒人哉，匕首荆卿。宋意悲歌，高渐沾缨。应徵飞霜，倚天雌霓，长河倒泻珠绳。\n葡萄尚暖，蝴蝶犹萦。陡被杜宇啼醒。道不如归去，归去来兮，任汝纵横。\n鱼为洞庭清乐，凤为苏门长啸，飞跃争听。何须借、天公两耳，枉施瑶京。"
        },
        {
            "标题": "徐炼师道场致双鹤作歌赠之",
            "作者": "王世贞",
            "内容": "何来双白鹤，口衔双玉案。翩翾辞委羽，嘹唳度银汉。\n青城道士徐佐卿，自言师事浮丘生。芙蓉星冠铁如意，独呼此鹤朝天京。\n野夫亦有烟霄癖，名姓犹然挂仙籍。欲向缑山月下游，因君倘假青田翼。"
        },
        {
            "标题": "秋日过于鳞郡斋分赋十体得高字",
            "作者": "王世贞",
            "内容": "不浅停车兴，宁因恋浊醪。客颜回把袂，吾手任持螯。\n十日市衣饮，千秋冠盖劳。北风寒赵瑟，明月隐吴刀。\n淮海身难下，乾坤首并搔。宦情馀汝在，物誉借诗逃。\n一别安孤枕，相知仗二毛。白云空在望，谁益太行高。"
        },
        {
            "标题": "雪后同杨少参张山人分韵 其二",
            "作者": "王世贞",
            "内容": "飞甍雪霁拥岧峣，睥睨光凝迥未消。白凤羽从全魏落，苍龙鬐挂浊漳遥。\n褰帷秀色峥嵘至，信马寒声凿落骄。却忆西山多气象，千官拄笏紫宸朝。"
        },
        {
            "标题": "过于鳞郡斋分韵赋十二体得傍字",
            "作者": "王世贞",
            "内容": "腰间辘轳剑，错莫无精光。不是芙蓉浅，纯钩北斗傍。"
        },
        {
            "标题": "题梅卷赠虚上人 其一",
            "作者": "王世贞",
            "内容": "罗浮寒玉千树，折赠阇黎一枝。欲识西来真意，暗风吹到军持。"
        },
        {
            "标题": "题梅卷赠虚上人 其二",
            "作者": "王世贞",
            "内容": "陇头玉笛吹遍，哀响不到僧家。为问阿师微笑，世尊拈示天花。"
        },
        {
            "标题": "追补姚元白市隐园十八咏 其三 中林堂",
            "作者": "王世贞",
            "内容": "长林四周遭，于中可避世。何必学黄公，商山寻地肺。"
        },
        {
            "标题": "雨中即事有述",
            "作者": "王世贞",
            "内容": "衡门寂寂罢周旋，暝色昏昏且晏眠。有酒有诗无胜地，听风听雨过流年。\n累棋聊任诸儿戏，开卷粗窥六祖禅。除却自身还自了，不妨喧静但随缘。"
        },
        {
            "标题": "雨中痛饮作",
            "作者": "王世贞",
            "内容": "长安城西一亩宫，尽可逃名藏白首。鞋底风尘多自误，壶中天地何不有。\n枝头淅浙扫郁蒸，云脚垂垂打清昼。但令吾党鲸鲵吸，任它大陆蛟龙走。\n竹林自昔未逢僧，莲社于今方纵酒。已满七人那用觅，即眠千日非云久。\n才闻抱瓮便舒眉，除却传杯须袖手。鹳垤声哀焉足听，鸱夷腹大唯堪受。\n彷佛似有辟书来，此物毋劳挂吾口。"
        },
        {
            "标题": "昨秋有传殿卿左史游道山者得一绝见慰不胜快心走笔奉贺",
            "作者": "王世贞",
            "内容": "春来飞梦玉京山，乞得交梨一颗还。遍叩金台无长史，祗应犹自在人间。"
        },
        {
            "标题": "出玉女潭逢一鹤甚秀而健啄李生与之斗不胜戏作",
            "作者": "王世贞",
            "内容": "缑山明月听参差，一曲才终到凤池。自是王家真騕䮍，怪来凡骨不教骑。"
        },
        {
            "标题": "岭右张羽王明府邀合郡诸名胜会饯虎丘时江右龙司理亦集辄成二章为谢 其一",
            "作者": "王世贞",
            "内容": "府公高宴入春开，江左风流异代才。茂苑自骄群玉聚，桂林初见一枝来。\n分题竞胜灯前草，欲折还含雪后梅。赢得班生仙骨在，手携星藻向三台。"
        },
        {
            "标题": "伤俞四盲子伯安为其父仲蔚绝后也 其二",
            "作者": "王世贞",
            "内容": "莫以盲儿丑，亡来亦可伤。征君三尺土，随意上牛羊。"
        },
        {
            "标题": "苦热 其六",
            "作者": "王世贞",
            "内容": "欲阴不阴云脚微，安得横吹海水飞。共道骄龙会行雨，看他身向热沙归。"
        },
        {
            "标题": "伤俞四盲子伯安为其父仲蔚绝后也 其一",
            "作者": "王世贞",
            "内容": "汝生不成生，汝死乃真死。可怜桑苎翁，今作若敖鬼。"
        },
        {
            "标题": "元日早朝",
            "作者": "王世贞",
            "内容": "九霄鱼钥下层关，炬火俄分豹尾班。宫阙香浮吹淡荡，液池冰合锁潺湲。\n充仪未展含元殿，献寿遥传万岁山。敢道去天身尺五，侍臣犹自望龙颜。"
        },
        {
            "标题": "昌平侯铁劵歌",
            "作者": "王世贞",
            "内容": "英皇昔日困鱼服，惨淡四庙精灵哭。乾坤膏血付边马，乌鹊昼向行人啄。\n于公石帅独当柄，指顾号令无翻覆。天下勤王颇不少，杨侯上谷能神速。\n鸣鞭游骑出飞狐，咋指单于遁涿鹿。候气已见平吞敌，左右弧矢垂双箙。\n居庸关头落日黄，饥卒尽饱降人肉。新皇论功独召宴，剑履醉向明光宿。\n貂蝉换出惊妻子，犀玉手授称腰腹。当时报功恨不极，促制铁劵黄金饰。\n无论此劵一尺铁，带砺河山开社稷。百年倏忽岂更远，里门不朱插荆棘。\n洛下唯闻许史封，边陲尚指杨王力。即看铁劵黑似漆，金书，黯■无颜色。\n岂唯金书无颜色，侯家子孙看不识。为道己巳年间事，始复吞声泪填臆。\n昨者蓟门火，横连甘泉北。捷书未必当贼锋，血战还应长见抑。\n尚方之劵陈如山，男儿赤手那可得。君不见濠梁勋旧奚足数，坟墓秋霜窜鼷鼠。\n于公丧元石帅族，风尘久赖成心膂。"
        },
        {
            "标题": "元夕雨过杨开府作",
            "作者": "王世贞",
            "内容": "今年元夕饶风雨，即有清樽兴未孤。不夜烟花长自合，先春火树忽全敷。\n中天月避银灯吐，高阁寒催玉漏徂。总为将军愁醉尉，野夫那怕李金吾。"
        },
        {
            "标题": "庚辰元日即事",
            "作者": "王世贞",
            "内容": "匡床午坐岸乌纱，庭玉分行砌长芽。邻父能搀婪尾酒，相夸不数撞门茶。\n垆空旋喜煨枫叶，坐暖从教舞雪花。若语江城真胜事，春来端合到谁家。"
        },
        {
            "标题": "庚午元日日有食之",
            "作者": "王世贞",
            "内容": "甲寅元日雨不食，庚午正元食稍微。称贺先朝无抗表，省躬今圣有垂衣。\n金轮万象光旋复，玉佩千官护却归。拱极葵心应稍慰，当尊柏酒莫教违。"
        },
        {
            "标题": "己丑元日即事",
            "作者": "王世贞",
            "内容": "嵩呼初毕卷朝班，转入玄宫松柏间。北忆青阳开左个，南瞻紫气满钟山。\n屠苏却借宫官榼，冒絮聊温野客颜。卦数已周成底事，不如酣卧掩柴关。"
        },
        {
            "标题": "汉铙歌十八曲 其十七 远如期",
            "作者": "王世贞",
            "内容": "远如期，招四夷。皇帝坐殿上，麒麟辟邪，符拔騊駼。\n拖沓焉施弛，苑囿付民居。诏司农，罢轮台。皇帝坐殿上，干羽舞两阶。\n群臣上，寿玉卮。单于来，单于来。"
        },
        {
            "标题": "歌行长短句题橘轩卷后",
            "作者": "王世贞",
            "内容": "昔有苏耽君，丹成不肯去。乞取巴中老龙唾馀核，化作江陵紫霞树。\n凿井苏君陂，下通长桑所食之上池。一杯复一叶，千人万人却杖归。\n其后八百年，陆翁手种树，乃是翁家郁林太守之所怀。\n聊采仙君名，用以颜其斋。翩然渡淮水，不忧此树化为枳。\n卖药长安中，携壶汝南市。交州薏苡让功力，魏苑葡萄失颜色。\n丹苞琼瓤崖蜜寒，坐令消渴蠲文园。何以报汝披琅玕，云舒锦粲龙虬蟠。\n更后百馀年，有孙髯参公。笑谓王子，腐史何庸。木奴千头，以当素封。\n宁如宝此卷，洞庭秋霜箧笥中。"
        },
        {
            "标题": "怨歌行",
            "作者": "王世贞",
            "内容": "啼不必溯风而振柯，泪不必决溜而倾河。中心自樛郁，五情竟焉他。\n吾顾松与栝，众视等春华。冠裳为徽纆，文语强相加。\n随涉诣扶桑，弱樯试鲸波。操者竟何言，他人其奈何。\n念欲开耳目，周体悉尘沙。自非洪乔质，焉能凌紫霞。"
        },
        {
            "标题": "月夜陆秀才之裘吴山人扩见访分韵得看字",
            "作者": "王世贞",
            "内容": "娟娟孤月起林端，剥啄何人稚子欢。幸有文章公辈在，向来车马世途看。\n云容白破千家晓，海气青回万井寒。醉里疏狂吾故态，莫将杯酒问衣冠。"
        },
        {
            "标题": "三月晦尽行高苑道中大风 其二",
            "作者": "王世贞",
            "内容": "日色虚骀荡，风沙太獝狂。已令花似雪，复要鬓如霜。\n薄宦春从失，将归老不妨。青帘浊醪在，遮莫唤谁尝。"
        },
        {
            "标题": "三月晦尽行高苑道中大风 其一",
            "作者": "王世贞",
            "内容": "三春行已尽，万象施仍偏。败屋蛛凭网，荒村柳但眠。\n白如瓯脱地，青岂汶阳田。为语流已态，将无愧俸钱。"
        },
        {
            "标题": "唐子两司锡学前后八年矣迁教授岳州以行锡诸生碑之以志去思",
            "作者": "王世贞",
            "内容": "聊携杏坛席，去上洞庭船。碑洒阳城泪，官深夏禹年。\n名缘却贽重，诗为解颐传。一问君山酒，何如第二泉。"
        },
        {
            "标题": "月重轮行",
            "作者": "王世贞",
            "内容": "缭绕霞虹，太清之府。烛龙者，何煌煌，炯若虞帝华瞳。\n飞鞅不周，以方羲驭。陛下皇后坐宫中，各百千万岁。"
        },
        {
            "标题": "汪伯子司马阅武试",
            "作者": "王世贞",
            "内容": "主恩司马一登台，立表骖驔千骑来。镝似飞星争犯月，鼓如催雨不停雷。\n横开铜柱南头去，坐夺金城右臂回。此地若容狂李白，也应偏识令公才。"
        },
        {
            "标题": "岳坟",
            "作者": "王世贞",
            "内容": "落日松杉覆古碑，英风飒飒动灵祠。空传赤帝中兴诏，自折黄龙大将旗。三殿有人朝北极，六陵无树对南枝。莫将乌喙论勾践，鸟尽弓藏也不悲。"
        },
        {
            "标题": "答周比部胤昌见怀 其三",
            "作者": "王世贞",
            "内容": "释靷挹济流，返驾阅齐菑。暧暧芳草色，千里绿成荑。\n春晖将见娱，旷处反为悲。俱称远游子，行留竟焉岐。\n往遘匪不繁，今追良已稀。唯有飞鸿羽，可以展遥徽。"
        },
        {
            "标题": "广陵访周公瑕不遇云自仪真失之 其二",
            "作者": "王世贞",
            "内容": "初闻相失在仪真，怨水愁风且莫论。道是使星还是客，教君难辨斗间人。"
        },
        {
            "标题": "答周比部胤昌见怀 其二",
            "作者": "王世贞",
            "内容": "泰山何崔嵬，乃在天之东。海日割夜生，元气浩无终。\n上有七十帝，往往苍苔封。吾子挟飞仙，乘化观鸿濛。\n区区云门色，焉以驻游踪。"
        },
        {
            "标题": "寄李于鳞",
            "作者": "王世贞",
            "内容": "卜筑新开济水浔，当门草色著书深。歌成明月难酬璧，买罢青山有赐金。\n海内交游虚屈指，天涯书素好论心。丰城纵许干将在，斗气苍茫不可寻。"
        },
        {
            "标题": "赠周武冈胤昌时以考功法坐浮薄谪 其一",
            "作者": "王世贞",
            "内容": "长安旭日动，轮鞅错中逵。飘盖青云端，徒御亦光辉。\n朝游平津邸，夕宴曲阳池。为快非一状，志士鲜所希。\n穷巷春风来，往往与醉期。一闻预汰议，幞被省中归。\n微哂向时人，兹险胡不夷。"
        },
        {
            "标题": "赠周武冈胤昌时以考功法坐浮薄谪 其二",
            "作者": "王世贞",
            "内容": "苍苍千秋色，沈沈何时旦。一与王生游，遂为浮薄冠。\n尊酒关他人，诗书同兹难。寻形诮嵇阮，传声依绛灌。\n虽邻长沙谪，尚迩交州窜。拂拭瑶琴徽，为君再三叹。"
        },
        {
            "标题": "古意寄李于鳞 其二",
            "作者": "王世贞",
            "内容": "黄鹄辞天池，周游于中土。秋禾郁如绣，徘徊能无下。\n所顾充口腹，当眸失罘"
        },
        {
            "标题": "答赠云仙老人兼伸鄙况",
            "作者": "王世贞",
            "内容": "君侯行年三万二千日，颊如桃花发如漆。黄童口吐微妙音，素女手授希夷术。\n一岁两枉漓江鱼，问我容鬓今何如。毋论平子盘玉报，许授淮南鸿宝书。\n荷君未面伸契阔，少小酰鸡瓮中活。自入维摩不二门，肯从贤圣求解脱。"
        },
        {
            "标题": "古意寄李于鳞 其一",
            "作者": "王世贞",
            "内容": "幄中有奇质，拟是吴宫姝。腰间瑰瑜佩，耳缀大秦珠。\n宛若惊鸿度，灼如舜华敷。动摇幽芬发，行止宫商俱。\n游徒非古欢，枉盼意相驱。礼乱并一身，千金在须臾。\n明誓指秋天，谁能信不渝。临当相诀绝，抱此尽区区。"
        },
        {
            "标题": "郧阳道中",
            "作者": "王世贞",
            "内容": "蜀道难从昔，郧山不易哉。分峨云作戍，如滟雪成堆。\n忽頫龙宫迫，俄惊鸟道开。旌旗从地涌，鼓吹薄岩回。\n无虎心时动，非猿响亦哀。胁肩峰岝崿，齧履浪喧豗。\n麇子甘从徙，郧公肯再来。俱言叱驭好，未有凿空才。"
        },
        {
            "标题": "魏济南顺甫寄过李于鳞之作",
            "作者": "王世贞",
            "内容": "翩翩露冕拥朱轩，十二诸侯济上尊。才大梗阳无讼狱，政馀元礼有登门。\n齐风共许中原色，楚些能忘大泽魂。枫叶寒云空自晚，欲将憔悴傍谁论。"
        },
        {
            "标题": "寄李于鳞二十四韵",
            "作者": "王世贞",
            "内容": "四顾空搔首，中原独抚膺。月寒青海雁，风偃赤霄鹏。\n道路逢他辈，声华亦可凭。强为知己语，敢并故人称。\n忆自唯吾汝，相逢属废兴。舟联私郭泰，楼卧仰陈登。\n落月过三市，高秋问七陵。河奔浩莽荡，岳削重崚嶒。\n没羽真疑虎，疏韝乍纵鹰。风烟身许混，天地目频瞪。\n俗就谁心折，篇成岂价增。拙于贫贱共，狂得古今憎。\n岭表梁公实，山东李伯承。宗徐少卓荦，榛也老飞腾。\n独往时难遏，横行意颇矜。英雄方识尔，踯躅有来朋。\n眉宇千年色，襟期万壑冰。过从原不偶，聚散忽因仍。\n别路人如织，微官我独绳。孤槎春气迥，双剑斗文凝。\n酬酢怀翻切，浮沈道鲜能。暂归依酒伴，随泊访渔灯。\n此物期终遇，生予或可徵。亦知疑白璧，代尔任青蝇。"
        },
        {
            "标题": "乐府变十九首 其六 越台高",
            "作者": "王世贞",
            "内容": "越台高高，以临吴会，下视岢峨。千艘万艘来不知，外戟如霜炮如雷。\n妇女累戟底，丈夫头悬戟支。遥问乃是故乡之人，何畏哉。\n遥问乃是故乡之人，何畏哉。男儿生世须黄金，令汝"
        },
        {
            "标题": "乐府变十九首 其十七 小儿谣之四",
            "作者": "王世贞",
            "内容": "有蠹齧栋，几其隳兮。吁嗟隳兮，子安归兮。"
        },
        {
            "标题": "拟古七十首 其六 魏太子丕公宴",
            "作者": "王世贞",
            "内容": "置酒临西园，澄夜佐微凉。华盖飘圆月，列宿散陂塘。\n景风媚芙渠，冉冉布奇芳。清吹相间发，惊鸟顾我翔。\n急节促飞觞，为乐浩无方。俄俄众宾举，相与歌太康。\n芙渠自有芬，君子自有心。良辰不重得，命爵莫沉吟。"
        },
        {
            "标题": "拟古七十首 其二十五 卢郎中谌感交",
            "作者": "王世贞",
            "内容": "粳稻吐孤颖，狐貉献微腋。岂不念饥寒，焉足充衣食。\n顾此下中士，得陪虚左席。投漆不违胶，援萝长附柏。\n边尘冠天来，幽晋纷荡坼。惭非千金璞，谬以连城易。\n揆负故主恩，聊探昔贤迹。程婴挟秘筴，赵宗复血食。\n豫让秉贞信，辱身三不恤。仓卒脱秦关，实繇鸣鸡力。\n从容复齐相，乃是求鱼客。衔报诚疚心，逢遘方显迹。\n山川回东首，芊眠白云隔。三复绕指言，忧来填胸臆。"
        },
        {
            "标题": "答滁阳罗太仆",
            "作者": "王世贞",
            "内容": "晋祠携手岁华过，梦里春云断薜萝。忽报江秋鱼素到，似言山色马曹多。\n题诗墨破琅耶石，入酿青分庶子波。剩道官中饶乐事，可能无意向鸣珂。"
        },
        {
            "标题": "有感 其二",
            "作者": "王世贞",
            "内容": "渐疏青州从事，颇倦子墨客卿。心事栽松道者，门风泄柳先生。"
        },
        {
            "标题": "读马司空侍御父子集因赠其子从甫",
            "作者": "王世贞",
            "内容": "死夺淮王胆，生批汉帝鳞。两朝推父子，万古见君臣。\n南浦丛祠旧，东闽汗简新。李蘩有家传，今尔独何人。"
        },
        {
            "标题": "同大司马吴公少宗伯李公饮桃花坞分韵得花字",
            "作者": "王世贞",
            "内容": "绮作王孙障，金为帝里家。何如韦曲地，只种武陵花。\n暝夺村村晓，晴蒸树树霞。明朝写团扇，桃叶未堪夸。"
        },
        {
            "标题": "天宁寺同谢山人茂秦章行人景南李比部于鳞饯李伯承明府分韵得花字",
            "作者": "王世贞",
            "内容": "长安三月芳意赊，习习柔风黄鸟斜。春社虎溪能远送，暮云凫舄未堪遮。\n城闉倦借支公马，江路吟逢潘令花。去住即看同幻迹，向来离合不须嗟。"
        },
        {
            "标题": "春日同尤子求张幼于史叔载王复元舍弟敬美过黄淳父分韵得花字",
            "作者": "王世贞",
            "内容": "麈尾玄言日未斜，隐囊匡坐自煎茶。尊前白雪中郎调，屋里青山处士家。\n千里骥心降付酒，十年蓬鬓怯看花。浮生幸有江湖在，莫遣风尘负岁华。"
        },
        {
            "标题": "沈太史请告归嘉禾走笔问之",
            "作者": "王世贞",
            "内容": "战胜归来定不臞，可应腰带沈郎如。金陵水鉴抡才后，槜李湖舠起色余。\n闻说尚方多请剑，近来南史着何书。知公自有泠然驭，倘逐春风过草庐。"
        },
        {
            "标题": "送张孝丰",
            "作者": "王世贞",
            "内容": "临岐握手意如何，燕市尊前惜易过。别后故人明月共，相遗茂宰白云多。\n江城早热来菰米，卧阁春深绣薜萝。闻道此中堪啸咏，不妨源外有兵戈。"
        },
        {
            "标题": "早起书怀",
            "作者": "王世贞",
            "内容": "晨鸡四鸣号，天地犹未白。仰见众星低，历历如可摘。\n揣来浩无端，数往已为迹。言念乘轺始，徂岁三代易。\n谬以理解资，而当髋髀役。何悟茧丝辰，膺此保障责。\n桑计非所工，商刑焉能择。稍清萑苻泽，未愧莱芜室。\n蒿目中竟乖，蓬心逝安息。次且类羝藩，犹豫托鸡肋。\n畴当邻畏途，为我一察识。"
        },
        {
            "标题": "沈铁山先生葬光福山挽歌一首",
            "作者": "王世贞",
            "内容": "沈约千载人，风流一朝息。素旐发吴江，送舟倾原剧。\n邓尉聊卜邻，光福栖真宅。黄鸟声自悲，春原树为白。\n埋玉向土中，谁能不心恻。宁知龙变化，夷犹于八极。"
        },
        {
            "标题": "穆考功敬甫早岁乞休惟以读书苦吟为事今年拟少陵秋兴八首使其子光胤习右军书书之见寄走笔为谢得四绝句 其二",
            "作者": "王世贞",
            "内容": "谁道扶风近帝都，绕台千匝尽江湖。南荒岂少同游侣，踏遍春风闻鹧鸪。"
        },
        {
            "标题": "卫河八绝 其七",
            "作者": "王世贞",
            "内容": "青青河畔柳，萧索半无枝。为是轻攀折，非关赠别离。"
        },
        {
            "标题": "赠白云上人",
            "作者": "王世贞",
            "内容": "爱汝白云色，萧萧佛日间。有时归法钵，无意卧禅关。\n生灭了何碍，卷舒长自閒。寻常足避世，莫买沃洲山。"
        },
        {
            "标题": "赠文都昌",
            "作者": "王世贞",
            "内容": "挂帆南去楚天赊，大庾峰头明月斜。我赠白云仙尉去，书来应报折梅花。"
        },
        {
            "标题": "穆考功敬甫早岁乞休惟以读书苦吟为事今年拟少陵秋兴八首使其子光胤习右军书书之见寄走笔为谢得四绝句 其三",
            "作者": "王世贞",
            "内容": "纵横彩笔写云霞，其奈山人行径赊。绮语谶来无一事，偶然微雪警窗纱。"
        },
        {
            "标题": "穆考功敬甫早岁乞休惟以读书苦吟为事今年拟少陵秋兴八首使其子光胤习右军书书之见寄走笔为谢得四绝句 其一",
            "作者": "王世贞",
            "内容": "迟鸿台畔擅三余，良冶为箕也不疏。欲识自相师友意，少陵秋兴右军书。"
        },
        {
            "标题": "穆考功敬甫早岁乞休惟以读书苦吟为事今年拟少陵秋兴八首使其子光胤习右军书书之见寄走笔为谢得四绝句 其四",
            "作者": "王世贞",
            "内容": "羊家小婢学夫人，到底悲欢不属身。争似娙娥妆洗尽，自然冰玉离风尘。"
        },
        {
            "标题": "寄赠漳浦张封君 其一",
            "作者": "王世贞",
            "内容": "闽海金波返照开，一星南极傍三台。君家天上张公子，曾向郎官宿里来。"
        },
        {
            "标题": "袁绳之太常起家赴南少司空走笔为赠 其四",
            "作者": "王世贞",
            "内容": "依然蓝笋叩精兰，剥啄声停稚子欢。懒病科头当六月，不因知己便弹冠。"
        },
        {
            "标题": "赠封比部金翁 其一",
            "作者": "王世贞",
            "内容": "绯衫不碍鬓丝苍，令子承恩在帝乡。欲识故园山色好，一官犹号白云郎。"
        },
        {
            "标题": "范子将有金陵之游赋此为赠且复招之",
            "作者": "王世贞",
            "内容": "釜中生尘范史云，忽往金陵答所闻。朱雀桁头卖历日，栖霞寺里读碑文。\n齐瑟总工何处鼓，奚囊倘重若为分。故园尽有鸡豚社，一盏春醅且易醺。"
        },
        {
            "标题": "赠封君雷翁",
            "作者": "王世贞",
            "内容": "新压乌纱鬓未皤，不烦清醴自成酡。匣中霜是丰城旧，架上芸抽酉穴多。\n草罢玄亭长自掩，花时篮舆故人过。如闻圣主临雍日，鸠杖来扶白玉珂。"
        },
        {
            "标题": "赠封比部金翁 其二",
            "作者": "王世贞",
            "内容": "龙章亲捧帝音归，七十兼闻自古稀。种得秫田都是酒，不须随处典朝衣。"
        },
        {
            "标题": "赠李生言恭",
            "作者": "王世贞",
            "内容": "清扬少年美琼玖，槃躄风流眼前有。岂独生能读父书，吾辈新篇不离口。\n自言于世无所谋，能工五言穷亦休。近来此物太憔悴，汝不见五马秃尽吴高州。"
        },
        {
            "标题": "初秋同少宗伯棠轩李公饮大司马月溪阴公署中因赠李公专求和韵",
            "作者": "王世贞",
            "内容": "玉井峰头结冰李，小日移栽上林里。蜀道高歌有谪仙，汾阴一曲真才子。\n鉴湖道士老且狂，相逢但饮黄垆傍。时名积渐耐龙尾，酒德依稀犹雁行。\n今夜尚书署中设，蜀管吴丝禁不发。为君佳句似阴铿，莫教孤负长干月。"
        },
        {
            "标题": "赠梁将军代郭都督",
            "作者": "王世贞",
            "内容": "玺书清夜下明光，主圣鲸波已不扬。却问中权诸部曲，何如旧帅郭汾阳。\n旌旗半掩三江日，组练俄飞五月霜。揖客幕中何用借，自挥长檄定扶桑。"
        },
        {
            "标题": "醉赠江上人兼示盛生二首 其一",
            "作者": "王世贞",
            "内容": "远公不戒酒，殊足了吾生。访即披衣出，呼便托钵行。\n别时轻抖擞，醉后好纵横。懒说亲朋字，穷途障匪轻。"
        },
        {
            "标题": "寄临清方符处士因问讯犹子元焕茂才元焕善书工新声 其一",
            "作者": "王世贞",
            "内容": "春风锦缆三千舶，夜月朱薨十万家。侠客新传方处士，彩毫题遍石榴花。"
        },
        {
            "标题": "李荷明府悉以晋中新诗刻见赠",
            "作者": "王世贞",
            "内容": "汝真秦相裔，题刻遍山崖。处处五云色，时时千古怀。\n银钩看转好，玉案报仍乖。欲拟君家例，移来嵌小斋。"
        },
        {
            "标题": "辰玉应试留都赋此赠之兼赠孟孺 其三",
            "作者": "王世贞",
            "内容": "鹿鸣歌甫罢，红潮登脸色。十里卷珠帘，三衢缓金勒。\n勿起人我相，须藉恬澹力。"
        },
        {
            "标题": "醉赠江上人兼示盛生二首 其二",
            "作者": "王世贞",
            "内容": "莲卷破寥寂，花宫驱郁蒸。故人褦襶子，吾党羯磨僧。\n净土閒从借，禅心醉可凭。莫题颜远句，人我意堪憎。"
        },
        {
            "标题": "辰玉应试留都赋此赠之兼赠孟孺 其二",
            "作者": "王世贞",
            "内容": "棘日垂没际，秋榜将放时。要须觅真我，勿述未波驰。\n一番煅炼过，大道将庶几。"
        },
        {
            "标题": "寄临清方符处士因问讯犹子元焕茂才元焕善书工新声 其二",
            "作者": "王世贞",
            "内容": "君家小阮不可当，春日骑驴辞帝乡。醉后曲裁梁苑月，兴来裙掩墨池霜。"
        },
        {
            "标题": "赠王山人良材二绝 其二",
            "作者": "王世贞",
            "内容": "尔貌孤山雪里春，能抛玉骨染缁尘。悬知不作毛生手，却误江妃自写真。"
        },
        {
            "标题": "再赠任侯",
            "作者": "王世贞",
            "内容": "天外帆樯截海来，只今谁是伏波才。帷中借箸星频转，鹢首鸣弓月乍开。\n战后修期裁露布，名成褒德上云台。蒿莱尽起褰帷色，词客何须赋七哀。"
        },
        {
            "标题": "赠王山人良材二绝 其一",
            "作者": "王世贞",
            "内容": "返照轻烟晕碧纱，翠禽翻罢玉横斜。绝胜黄鹤楼中笛，落尽还开六月花。"
        },
        {
            "标题": "题松云卷赠王明府",
            "作者": "王世贞",
            "内容": "君侯燕坐琴堂上，琴底云生万壑松。松爱芊眠时借色，云怜罨霭不辞封。\n三江地僻催栖凤，二室天空起蛰龙。服饵异时须待汝，为霖今旦莫从容。"
        },
        {
            "标题": "辰玉应试留都赋此赠之兼赠孟孺 其四",
            "作者": "王世贞",
            "内容": "徐卿子同好，翩翩厉风翼。今日双南金，他时契与稷。\n毋轻露宵光，世眼易为白。"
        },
        {
            "标题": "赠沈郎歌",
            "作者": "王世贞",
            "内容": "阊门昔时花满烟，沈郎落魄美少年。玉壶酩酊春风前，吴宫粉队人三千。\n苏张舌底藏婵娟，氍毹月落红泪蔫。鸣鸡不断卢声颠，问着床头无一钱。\n酬心未了双龙泉，中年顾景忽自怜。坐使万累空中捐，中丞高斋学士筵。\n乌衣诸郎时见牵，秃衫踞坐风翛然。当尊雅语真珠圆，醉时有神醒不传。\n兴剧便就东家眠，石湖虎丘花月天。手提鸱夷呼趁船，小景幻就菖蒲笺。\n丹青自许前生缘，文君藜羹甘入咽。肯从方朔割彘肩，七尺不受朱门权。\n人鸟山宫多酒仙，吾与沈郎俱剩员，不醉且诵逍遥篇。"
        },
        {
            "标题": "赠王山人",
            "作者": "王世贞",
            "内容": "五岳游欲遍，归来鬓尚玄。藏名诗句后，避世酒杯前。\n久客乡音改，无家旅兴偏。翛然唤双屐，挥手向江烟。"
        },
        {
            "标题": "术士孔生种种变幻狡狯见而赠以四绝句 其四",
            "作者": "王世贞",
            "内容": "少年场里索相过，不往如呼俗物何。一任摩娑双眼看，山神伎俩苦无多。"
        },
        {
            "标题": "楚游歌赠顾季狂",
            "作者": "王世贞",
            "内容": "季狂两脚健于鹘，踏遍中原头未雪。归来细君席尚冷，揖予又作青山别。\n人生好游可柰何，洞庭潇湘秋欲波。秋风萧萧楚游子，若为楚舞吾楚歌。\n峨舸大艑向荆州，铜鞮女儿踏不休。宜城酒满三百斛，烂醉来登黄鹤楼。\n君莫问鹦鹉洲，滔天白浪谁能识。君莫问太傅宅，过头青草无遗迹。\n武陵桃花纵自春，其人往往多沈沦。羊家开府汝府主，有足那令驱避秦。\n兰台大王风，倏忽无定向。巫峡神女云，却堕沧波上。\n唯有衡岳赤，帝主祝融峰，太岳黑，帝主真武宫。呼吸神爽与天通，頫视尘世如蠛蠓。\n季狂子，遨游二帝间，其乐不可言。手持绿玉杖，夜叩黄金门。\n称渴求沆瀣，跪翻洗头盆。顾扫石壁，淋漓墨汁。搏弄元化，真宰为泣。\n季狂子，闻汝昔时游武夷，青鞋皂帽浓髭眉。醉骂紫阳师，尽挥橐中赀。\n众谓鹤背公，或云狐父儿。季狂子，丈夫踪迹毋太奇，太奇往往来人疑。\n何如还家共父老，看放黄犊春郊耔。"
        },
        {
            "标题": "张山人游吴留一月以诗画为贽赋此赠之",
            "作者": "王世贞",
            "内容": "南中平子雅三绝，来向吴江歌四愁。自谓暂因双凤住，不然归作五羊游。\n玉壶小醉阊门月，银管长骄艺苑秋。莫问区区借名姓，此生端拟不惊鸥。"
        },
        {
            "标题": "为子与赠吴生",
            "作者": "王世贞",
            "内容": "朋友天地间，斯途日荆棘。吴生山海人，雅好在朱剧。\n十六游燕市，颇与酒徒昵。一诺倾市中，寒榛回生色。\n徐子幸见知，握手为莫逆。徐子无一钱，英贤罗宾席。\n生也辍朝餔，力为助其啬。生也无一钱，大笑秋云白。\n千金或再至，心知恐遂失。营卫未掩身，于人计长溢。\n呜呼岂有要，浮云愧变易。不见扰扰者，原申无上客。"
        },
        {
            "标题": "黎丘大王以手书及诗画见投寄谢并赠得六绝句 其五",
            "作者": "王世贞",
            "内容": "鹅溪百尺茧丝宽，手写淇园万玉寒。移赠王生悬四壁，谁能触目不琅玕。"
        },
        {
            "标题": "题尊生斋赠张仲慧 其三",
            "作者": "王世贞",
            "内容": "群动各相役，而我独无言。生当贮万古，那得不为尊。"
        },
        {
            "标题": "题尊生斋赠张仲慧 其一",
            "作者": "王世贞",
            "内容": "古人既已无，后人犹未有。欲识生者尊，古人落吾口。"
        },
        {
            "标题": "戏为舍弟题竹赠王生",
            "作者": "王世贞",
            "内容": "阿猷到处遍寻汝，为许相将保岁寒。最是潇湘一水外，乍晴乍雨耐人看。"
        },
        {
            "标题": "走笔赠张将军赴岭外",
            "作者": "王世贞",
            "内容": "毋烦薏苡后车传，自有清风扫瘴烟。压载他年借廉石，盟心今日试贪泉。"
        },
        {
            "标题": "赠彭年黄姬水",
            "作者": "王世贞",
            "内容": "日余雠夷峤，委迹窜吴中。虽无兰椒臭，托佩君子躬。\n彭生掞秋实，黄友撷春荣。参差申微尚，婉娈未逮终。\n凯风从南来，吹我向幽邦。亲故感仳离，遵渚饯宾鸿。\n妙辞将柔翰，煜若双琮璜。挥手鹜声途，湛心耽患丛。\n咫尺平生好，惝恍恨河嵩。众耳迫相求，显者代称工。\n慨此蓬蒿士，永谢轮鞅踪。抚壮岂需偕，濛汜恐未容。\n何以表殷勤，江介凋芙蓉。矢言要齐轨，庶其慰忧悰。"
        },
        {
            "标题": "歌赠张季子",
            "作者": "王世贞",
            "内容": "吴姬奏丝赵姬竹，我道新声不如肉。荆山一片秋月圆，琢作张卿口中曲。\n黄钟入调妖红肥，玄霜变羽万绿稀。天云黯冉凝不动，窈窕梁尘俱倒飞。\n筠纤小按红牙句，双耳流来向心住。宛转那禁里人哭，分明可怕周郎顾。\n忆初相逢俱少年，狂呼醉舞春风颠。南冠久困燕市筑，布帽却废嵇生弦。\n此夜闻音独悲咽，遮莫天明鬓堪雪。空劳僧起壮士歌，延伯雄心为谁发。\n歌曲转高听转难，黄金无情白玉寒。君不见胡笳与羌管，至今儿女竞长安。"
        },
        {
            "标题": "汤生装潢为国朝第一手博雅多识尤妙赏鉴家其别余也出古纸索赠言拈二绝句应之 其二",
            "作者": "王世贞",
            "内容": "金题玉躞映华堂，第一名书好手装。却怪灵芸针线绝，为他人作嫁衣裳。"
        },
        {
            "标题": "闻仲慧治制科业于尊生斋嘲之",
            "作者": "王世贞",
            "内容": "新水高槐咽暮蝉，尊生斋里好谈玄。如何半夜篝灯读，只是长杨校猎篇。"
        },
        {
            "标题": "赠孙章甫 其一",
            "作者": "王世贞",
            "内容": "午坛烟暖日迟迟，玉洞群真礼法师。最是黄庭须早熟，莫教符力不相随。"
        },
        {
            "标题": "金山上人苦行头陀行若一切无涉者得刘子威赠言数百字而犹乞余诗未已为子威所迫勉成一律老夫其尤罪魁也哉",
            "作者": "王世贞",
            "内容": "刘郎才滚滚，赠汝若干言。是否西来意，将非不二门。\n细应探业识，难是铲名根。我更沉沦者，群经空自翻。"
        },
        {
            "标题": "汤生装潢为国朝第一手博雅多识尤妙赏鉴家其别余也出古纸索赠言拈二绝句应之 其一",
            "作者": "王世贞",
            "内容": "钟王顾陆几千年，赖汝风神次第传。落魄此生看莫笑，一身还是米家船。"
        },
        {
            "标题": "赠孙章甫 其二",
            "作者": "王世贞",
            "内容": "游戏人间事事工，何人不爱葛仙翁。那堪一片桃花水，锁住蓬莱未许通。"
        },
        {
            "标题": "徐孟章索诗为赠走笔得三绝句 其一",
            "作者": "王世贞",
            "内容": "奚囊恰可诗千首，拄杖时须酒一壶。醉后能轻田太尉，归时那怕李金吾。"
        },
        {
            "标题": "徐孟章索诗为赠走笔得三绝句 其二",
            "作者": "王世贞",
            "内容": "从令处士题鹦鹉，所少文君典鹔鹴。指口大堪容卷白，转喉何必寘雌黄。"
        },
        {
            "标题": "王上津季问生好佛以九日礼昙师化靖出沈嘉则长歌见示求赠言走笔应之",
            "作者": "王世贞",
            "内容": "不睹孝廉面，唯闻孝廉贤。为母两弃官，月俸不请钱。\n中年厌家贪佛日，听讲楞严终十帙。饭僧或下宾头卢，礼诵未究波罗蜜。\n九月渡江叩净居，问我请示昙师期。汝心在汝觅不得，天宫茫那可知。\n毋听沈郎梦中语，嵩少峰峰碧堪数。但令面壁三两年，自有懒融来证汝。"
        },
        {
            "标题": "徐孟章索诗为赠走笔得三绝句 其三",
            "作者": "王世贞",
            "内容": "自言身世两难容，削发从归南北宗。不见高僧名慧地，还缘旧业有雕龙。"
        },
        {
            "标题": "文皇御枪歌",
            "作者": "王世贞",
            "内容": "天欲大统归文皇，健儿插羽起冀方。隆准重瞳美髯秀，如云黑帜绿沈枪。\n帜尾绒排七曜色，枪尖铁浴九秋霜。毋论此枪丈二尺，尺刃能为万人敌。\n㸌如掣电长绕身，袅若修蛇四生翼。衔枚直透深阵后，立表时悬伏兵色。\n白沟河溃呼吸中，金陵铁瓮无坚墉。保儿身手岂不健，凡介岂敢追真龙。\n紫茸甲彫赤骠死，若论元勋此枪耳。贯镞中穿悬昧白，捍刃痕多断鳞紫。\n星斗长依黼座边，虹霓不吐太平年。宁如汉祖斩蛇剑，武库风多遽上天。"
        },
        {
            "标题": "斋室初成有劝多栽花竹者走笔示之",
            "作者": "王世贞",
            "内容": "一室缘溪断俗尘，翛然吾自爱吾真。浇花怕结春时业，种竹防惊梦里神。梧叶到秋无那病，芭蕉过暑不堪贫。何如且放空庭在，月色风光好近人。"
        },
        {
            "标题": "赠按察张使君铎",
            "作者": "王世贞",
            "内容": "南师幕府奏龙韬，飞传遥惊渡不毛。日净五溪回组练，月明三辅泣弓刀。\n军前结客黄金尽，城上看烽太白高。君去封留帷幄里，凤池应许重挥毫。"
        },
        {
            "标题": "展旗峰",
            "作者": "王世贞",
            "内容": "猎猎峰旗空际磨，千山草木见还无。天策府中玄甲队，淮南节下黑云都。"
        },
        {
            "标题": "章道华见访田居作",
            "作者": "王世贞",
            "内容": "抱影寒庐下，春风怡然来。问言何为尔，有客访蒿莱。\n田家无夙供，鸡黍差足陪。斗酒相劳苦，慷慨兴往怀。\n抚衷虽难偶，循迹幸未乖。携手望白云，海色正崔嵬。\n因君明漆胶，友道谁终谐。"
        },
        {
            "标题": "古乐府杂题二十绝 其四 高帝斩蛇剑",
            "作者": "王世贞",
            "内容": "大泽云腥碧血侵，芙蓉犹在匣中吟。天教武库穿云去，负尽残年斩马心。"
        },
        {
            "标题": "答于鳞慰哭子二首 其一",
            "作者": "王世贞",
            "内容": "谢庭三秀草，此夕九秋霜。埋玉丼憔悴，探环竟杳茫。\n寸肠存屡折，孤客斗谁强。为语西河泪，情今未可忘。"
        },
        {
            "标题": "咏物体六十六首 其五十九 为人赋白燕",
            "作者": "王世贞",
            "内容": "掠水穿花拂画梁，此星方合字瑶光。珠帘不辨差池影，玉树长衔旖旎香。\n明月张楼衣是素，昭阳赵殿粉为妆。零陵一片无情石，巫女风多也学狂。"
        },
        {
            "标题": "奉谒长陵敬志鄙感",
            "作者": "王世贞",
            "内容": "长陵松柏似龙蟠，象纬高垂列汉官。万里乾坤留剑舄，百年丰镐见衣冠。\n只今南粤虚传译，闻道西羌未解鞍。文帝威灵终在眼，秋风霜露不胜寒。"
        },
        {
            "标题": "宫詹求美长兄七十歌以寿之",
            "作者": "王世贞",
            "内容": "我兄昔年二十余，秃骑大宛汗血驹。手谈不爱东山墅，角抵能双西域胡。\n自从折节攻经史，老作公车数奇士。十上空瞻光范门，一官久滞长干里。\n耻言越甲鸣吴军，奏书自试俱报闻。挂冠神虎动天听，卖剑买犊耕春云。\n归来但读神仙传，中夜披衣事修链。子午功成姹女归，庚申守罢尸虫变。\n以兹左肘生杨枝，短发萧然时杖藜。乘兴看调支遁马，治生亲养祝翁鸡。\n酌兄大斗为兄醉，莫论七十年间事。白日须同我辈长，青云且任儿曹致。"
        },
        {
            "标题": "题周生所携花册旧诗后",
            "作者": "王世贞",
            "内容": "长安春日千花发，千花色夺千门月。醉后花传诗里神，醒来月向花前没。\n江南此夕真潦倒，回首长安梦中道。欲与何戡唱渭城，可怜才尽花亦老。"
        },
        {
            "标题": "迫檄首路拟再陈情感怀有作",
            "作者": "王世贞",
            "内容": "山公援侍中，实以世交故。周子怨都亭，知为一官误。\n余本解宦人，岩薮焉能固。况兹回光瞩，差用洗沈愫。\n栖迟犹二始，踯躅当三辅。孟门苟已出，康庄知前骛。\n款段终在枥，谁为讥蹇步。铅刀冀一割，锋锷恐非故。\n巨痛时磔心，深忧恒栖嗉。露款一申言，皇览不反顾。\n陨涕别亲慈，含辛首前路。嗣章倘见俞，改服还韦布。"
        },
        {
            "标题": "梅花下得刘伯真廷尉书却寄 其二",
            "作者": "王世贞",
            "内容": "小苑红梅刺眼新，一枝分作峡江春。长安驿骑知何限，天上于今少故人。"
        },
        {
            "标题": "赠别李孝甫太仆用张大司马韵",
            "作者": "王世贞",
            "内容": "兰台少年班仲升，掷笔万里扬霓旌。自言天厩须奇骏，欲驱宛血长安行。\n交游尽是青云彦，簪笔曾陪柏梁殿。一骨先夸台畔求，千金立向图中见。\n日予罢钓沧江浔，为君高奏四牡吟。出门冠盖渺然去，回首烟萝春正深。"
        },
        {
            "标题": "送张敉之白下分得长干里",
            "作者": "王世贞",
            "内容": "君是张星裔，偏歌玉树花。侬家杨柳色，应接白门鸦。\n别泪销金粉，新篇掞彩霞。长干六代地，今昔擅豪华。"
        },
        {
            "标题": "折简要家驭提学同长公学士看地棠花",
            "作者": "王世贞",
            "内容": "弇园千树锦横斜，雨妒风欺一任他。唯爱君家兄弟好，就中留得地棠花。"
        },
        {
            "标题": "长至夜起坐忆家",
            "作者": "王世贞",
            "内容": "一枕乡山路未真，篝灯起坐独伤神。天心肯傍微阳转，物色从争朔气新。久客爱听初减漏，唤班羞作未归人。江南两地俱愁寂，总向天涯话病身。"
        },
        {
            "标题": "赵承旨为恭阇黎写经毕以诗乞茶真迹在余所戏代恭荅",
            "作者": "王世贞",
            "内容": "玉堂润笔元无价，珍重吴兴祇换茶。但使毫端吐舍利，一蒙山顶属君家。"
        },
        {
            "标题": "折杨柳行",
            "作者": "王世贞",
            "内容": "曷不为男子，不睹苧罗村。种蠡两谋臣，不能胜妇人。"
        },
        {
            "标题": "题蔡端明苏端明黄太史米礼部赵承旨墨迹后效少陵饮中八仙体",
            "作者": "王世贞",
            "内容": "君谟郢斲何太工，宛若老将藏其锋。即论草草无凡踪，嵇生土木金焉蒙。\n眉山命态娇且丰，阿环玉肤双箸红。酒酣斜捲霓裳风，尔曹往往论纤浓。\n莫云墨猪猪亦龙，豫章骨立儿作翁。踉跄独上峨眉峰，翘足下瞰中原空。\n不辞坠拆苍藤封，襄阳翩翩趫若风。锦衫危帽青䯀骢，跳荡百战无衡锋。\n耳轮跃刃足蹑空，当时鼎立难为雄。笔冢处处腾秋虹，晋鬼夜哭悲途穷。\n吴兴指端天与工，墨池墨沈蟠胸中。翙如威凤翔岐丰，山阴之宗谁大宗，王孙隆准真乃公。"
        },
        {
            "标题": "闻家君梦恩复御史大夫喜述",
            "作者": "王世贞",
            "内容": "双节遥传下赤墀，主恩谁分赐环时。声回插羽金城在，色动飞章玉几知。\n自信星辰天北拱，无论风雨日东垂。向来庭训唯精白，肯为封侯请戒诗。"
        },
        {
            "标题": "天雄道中 其三",
            "作者": "王世贞",
            "内容": "秋风吹将暮，古道行迹稀。爱此微阳色，射我霜中衣。"
        },
        {
            "标题": "赠故秦比部少说尝为御史",
            "作者": "王世贞",
            "内容": "两都台省并称雄，名姓先朝抗疏中。和璧苍蝇元不染，鲍家骢马渐难工。\n浮云自失三舂色，大泽长回九辨风。若语莼鲈秋后味，步兵元合醉江东。"
        },
        {
            "标题": "鹧鸪天 书怀",
            "作者": "王世贞",
            "内容": "中酒朝来仗酒医。爱花身老妒花飞。扶持白发无长计，点染朱颜有片时。"
        },
        {
            "标题": "天雄道中 其二",
            "作者": "王世贞",
            "内容": "场中刈新谷，屋后晒软枣。儿女贪看客，群栖下相恼。"
        },
        {
            "标题": "弇园杂咏四十三首 其二十四 天骨峰",
            "作者": "王世贞",
            "内容": "天公幻天骨，自然吐奇秀。宁如宋人叶，三年雕始就。"
        },
        {
            "标题": "天雄道中 其四",
            "作者": "王世贞",
            "内容": "道逢魏公子，问客燕赵来。悲歌不足听，酒人安在哉。"
        },
        {
            "标题": "张中贵谈武庙时事有感",
            "作者": "王世贞",
            "内容": "老病张中贵，曾陪内教场。五营徵介士，六部选名倡。\n白马平阳月，雕戈青海霜。怕归长信谒，语语是先皇。"
        },
        {
            "标题": "真珠泉宴赏",
            "作者": "王世贞",
            "内容": "嘉泉灵沼向齐称，百道清淙地底腾。炯炯骊珠回夜色，盈盈鲛泪夺秋澄。\n初疑碧汉翻金粟，忽忆明河写玉绳。最是沾恩歌湛露，赐来尊酒又如渑。"
        },
        {
            "标题": "送蹇子上兵宪进中丞抚顺天 其一",
            "作者": "王世贞",
            "内容": "猎猎朱旗鼓吹翻，聊从父老一攀辕。衮衣可更来南土，锁钥今偏借北门。\n日月自悬三辅近，风云长护七陵尊。何当貌得髯公相，把向麒麟阁上论。"
        },
        {
            "标题": "映江曲",
            "作者": "王世贞",
            "内容": "杏脸杨柳眉，秋江映如觌。那能映妾心，令君一察识。"
        },
        {
            "标题": "正德宫词八首",
            "作者": "王世贞",
            "内容": "敕扫椒风第二房，俱传倩女出平康。天宫欲晓人间事，约伴相过话夕阳。"
        },
        {
            "标题": "正德宫词八首",
            "作者": "王世贞",
            "内容": "夜半球灯出未央，俄传鞞铎向平阳。六宫处处秋如水，不独长门玉漏长。"
        },
        {
            "标题": "正德宫词八首",
            "作者": "王世贞",
            "内容": "绨案东头有皂囊，不知畴日进封章。付教河下金珰手，莫遣君王甲夜忙。"
        },
        {
            "标题": "正德宫词八首",
            "作者": "王世贞",
            "内容": "玉水垂杨面面栽，豹房官邸接天开。行人莫爱缠头锦，万乘亲歌压酒杯。"
        },
        {
            "标题": "正德宫词八首",
            "作者": "王世贞",
            "内容": "平明东阁下恩纶，兽凯鸾<寿鸟>色色新。大内别开元帅府，传声侍女莫称臣。¤"
        },
        {
            "标题": "拟古七十首 其二十八 许徵君询自叙",
            "作者": "王世贞",
            "内容": "方朔明大隐，君平探幽蹈。去矣无足差，吾将从所好。\n春理霅上耕，秋归剡中钓。在物多饶境，选隙时一造。\n丹霞挟回浆，白云装行屩。奔险吐葱綪，芊眠含叫窱。\n何以明有获，听然动微笑。徇物非余术，资身良已要。\n岂不爱微名，空谷将谁耀。"
        },
        {
            "标题": "正月十六日于鳞会于齐河挟一生为姑布术者",
            "作者": "王世贞",
            "内容": "天涯得代非为远，元夕初过尚勒春。小酌可成烧尾宴，壮心俱付耗磨辰。\n原无蔡泽轻肥想，自喜桓伦历落人。不是誇君轻去就，五湖生事未全贫。"
        },
        {
            "标题": "置酒行",
            "作者": "王世贞",
            "内容": "置酒高堂上，乐声惨不发。手抱三鹍弦，檀槽如秋月。\n此乐名为谁，言是胡中出。本以写哀思，云何虞宾客。\n听曲各称好，竟令沈怀郁。繁响赴流光，悠悠逝仓卒。\n末坐而楚衣，一听三叹息。"
        },
        {
            "标题": "秋风",
            "作者": "王世贞",
            "内容": "燕台廪秋速，永夜何萧萧。高树回天风，木杪溢洪涛。\n初至惊客梦，忽来侵薄裯。纨扇委故箧，园英悴新朝。\n烈炎宁久固，时至讵能逃。吾将感世运，行矣任所遭。"
        },
        {
            "标题": "感述六十韵",
            "作者": "王世贞",
            "内容": "历历行藏事，秋霜积泪痕。十年曾结客，诗句满中原。\n一跌身同赘，频惊舌屡扪。未风谁辨草，先火欲明璠。\n避晋传江左，栖吴类武源。中丞双豹尾，刺史五熊轓。\n奕叶陪皇运，生成总国恩。徵书向州府，束帛去丘樊。\n识监羞司马，为儒陋叔孙。赋题秦女凤，班逐汉臣鹓。\n所际垂衣主，宁期泣扇媛。侯门罢投谒，天路隔攀援。\n勋业时名左，文章世态论。纵迟甘曳尾，那肯羡乘轩。\n难已东方设，歌仍下里喧。四愁虚望岳，三刖竟悲昆。\n黯澹白云署，风尘黄鹄翻。几人甘蠖屈，吾岂厌鹏鶱。\n才拙知何补，时平借不冤。寝兴惟早莫，朋旧绝寒温。\n海席鲈鱼鲙，燕盘苜蓿飧。身安束湿久，道以积薪存。\n休沐怜妻子，寅恭得季昆。篇成多和瑟，曲罢有吹埙。\n颇解讥衰凤，无能托化鲲。迩来工上下，愁说会平反。\n一旅勤王室，千秋启塞垣。紫衣归汉市，碧血洒周墦。\n泣雨谁看粟，投晖尚覆盆。幸陪郎署席，亦负野人暄。\n恋禄违辞绂，惊心阻叩阍。缇兵时络绎，中旨夜趋奔。\n麋鹿何罹网，羝羊更触藩。向来边事棘，独使圣忧敦。\n筹筴明光秘，祠禖太乙尊。任方优将相，尘已动乾坤。\n列帜蟠狐岭，连烽逼雁门。地炎边马习，月黑羽书繁。\n飞饷三边转，材官六郡屯。元戎假黄钺，天子授朱鞬。\n贾傅宁谈饵，娄生或请婚。女红全扫越，汗血未归宛。\n野色徵龙战，原蒐益虎贲。鼓鼙秋转急，戈甲昼仍昏。\n质子空都护，孤儿总陆浑。壮怀频舞逖，清啸久输琨。\n智士甘怀宝，忠臣惜丧元。蛾眉各燕赵，鱼腹自湘沅。\n岁月无乾土，生涯有故园。云齐吴渚稻，潮满沃洲荪。\n熟柚金分筥，芳篘玉满樽。问津迷远楫，息路悟归辕。\n其若频年使，仍传一札言。民穷怯蛇虎，吏巧猎鸡豚。\n巧似驱渊獭，穷如失木猿。三江先雨涸，万柳后春髡。\n垂老脂俱尽，公庭泪暗吞。衣冠十道使，烟火几家村。\n羁旅馀皮骨，朝廷问本根。茫茫竟何所，肠断赋招魂。"
        },
        {
            "标题": "雉朝飞",
            "作者": "王世贞",
            "内容": "有雉朝雊兮呼其雌。角角粥粥兮光陆离。我欲呼兮应者谁。\n阳春被天兮蹇独憯悽。西乌欲没兮余将安归。"
        },
        {
            "标题": "谭道人自豫章来致宗良王孙诗一编为订而序之复成兹章示宗良",
            "作者": "王世贞",
            "内容": "客从西江来，鲤鱼衔双结。鱼腹了不腥，兰芬中自发。\n王孙天潢秀，兴词何勃郁。奔腾失前辈，摆脱谢时杰。\n调古意必新，才工理非别。力回彭蠡澜，欲表匡庐截。\n四顾无当心，徘徊取真悦。敬礼昔杳然，玄宴本虚劣。\n笑此垂尽躯，为君千秋设。"
        },
        {
            "标题": "中山孺子妾歌",
            "作者": "王世贞",
            "内容": "中山孺子妾，出自君王宫。玉蕊堕九天，犹能挂帘栊。\n不见东家儿，邯郸才人厮养妻。朝来系马栈，生割流黄帷。\n江姬屈，阴姬伸。屈伸有奇亦有真，犀角偃月为何人。"
        },
        {
            "标题": "雨中公瑕邀游石湖登治平寺作得来字",
            "作者": "王世贞",
            "内容": "系榜湖桥屧径开，偶逢精舍锁崔嵬。莲花倒插空中镜，萝薜长悬定后台。\n夕雨渐从茶磨敛，故人能载酒船来。无烦听讲三生法，倚石看云更几回。"
        },
        {
            "标题": "汉铙歌十八曲 其十三 雉子斑",
            "作者": "王世贞",
            "内容": "雉子斑，离其母，来遨游田间。田间多稻禾，人于其所复张罗。\n倏忽被絷，不能高飞。前有鸟，乃是其母，羽毛摧披大堪哀。\n迫欲救之已焉哉。相咎此稻禾，为生复为菑。曷不睹南溟垂天之鸟，千里万里一徘徊。\n虽有矰缴，青天曷猜。"
        },
        {
            "标题": "元驭学士于新观种花挑野菜前后戏呈得十二首 其二",
            "作者": "王世贞",
            "内容": "一蕊须头一佛圆，供时长在梵王前。远公未晓西归意，亲凿方池种白莲。"
        },
        {
            "标题": "终风之什四章",
            "作者": "王世贞",
            "内容": "终风自西，零雨其丝。灼灼夭桃，惄如其离。彼一而离，此胡不睽。"
        },
        {
            "标题": "探龙湫因观古琼树一首",
            "作者": "王世贞",
            "内容": "素秋送馀晷，深山饶伏奇。贾勇若无先，独造中所私。\n纳云穿奇搆，画石置清漪。天规隐䆗窱，壑舟入逶迤。\n拊足唱高音，泠泠逗幽崖。脩干吐潜虬，舞蛟出惊枝。\n昔贤歌琼树，今我复来兹。俯仰千秋意，泫然令心悲。"
        },
        {
            "标题": "舟行即景",
            "作者": "王世贞",
            "内容": "落鸦千点万点，流水一湾两湾。渔灯南垞北垞，鸟道前山后山。"
        },
        {
            "标题": "寄泉守周先生",
            "作者": "王世贞",
            "内容": "为得闽中耗，愀然几废耕。有家俱中虏，无地不寻兵。\n此际干城在，应专保障名。寄言麟阁上，早晚着书生。"
        },
        {
            "标题": "题孙君竹鹤斋",
            "作者": "王世贞",
            "内容": "缑岭既云夐，夹池亦以往。讵若过君斋，悠然令神爽。\n玄飔逗幽窱，白云团虚幌。瞻澳来远姿，鸣皋流清响。\n葱茜承露碧，嘹戾排空上。匪由乘轩羡，庶谐君子赏。\n高咏遂初篇，振衣发遥想。"
        },
        {
            "标题": "人日同魏顺甫过子与分韵枣字",
            "作者": "王世贞",
            "内容": "蓟门车尘白浩浩，乍有馀青着荒草。银灯渐烂明月高，光辉遍逐行人好。\n徐卿邀予中山酝，稚子烹葵妇剥枣。箕踞高歌若有神，魏生击节为予道。\n去岁兹日过何门，相逢总握灵蛇宝。虽无蜀州零落态，汝辈突兀峙穹昊。\n风涛微茫散倏忽，海内今看谁自保。往事俱从酒阑得，孤怀转向清时抱。\n呜呼此语郁未伸，李守难呼谢榛老。"
        },
        {
            "标题": "度竹坞岭",
            "作者": "王世贞",
            "内容": "上岭若攀天，下岭若穿井。落日犹半规，深松已先暝。\n事将馀兴败，足与归念梗。时觉虬龙争，肃然发深警。"
        },
        {
            "标题": "竹径之右方小白莲池",
            "作者": "王世贞",
            "内容": "懒病难耕绵上田，不因中圣始逃禅。行穿王舍城中竹，小得东林社里莲。\n月色细分金琐碎，露香偏施玉婵娟。欲知双屐钟情处，多在朝晖未吐前。"
        },
        {
            "标题": "放舟",
            "作者": "王世贞",
            "内容": "偶然走马去，忽复放舟归。倒日鲂鲤集，长天鹳鹤飞。\n钓童竹枝曲，浣女藕花衣。莫作它乡乐，江南春渐稀。"
        },
        {
            "标题": "送张仪部佥蜀宪",
            "作者": "王世贞",
            "内容": "未泊东吴棹，先占益部星。文章留白下，斧钺动青冥。\n好践刀州梦，还期剑阁铭。聊将竹枝曲，一与使君听。"
        },
        {
            "标题": "捉搦歌 其一",
            "作者": "王世贞",
            "内容": "阿母三十育五女，长作南邻北邻妇。野雌遗壳伏雌乳，总为他人劳阿母。"
        },
        {
            "标题": "江畔濯缨亭赠柳常侍 其一",
            "作者": "王世贞",
            "内容": "一抹青山堕酒卮，濯缨人醉弄涟漪。莫惊常侍仍呼柳，曾赋沧波太液池。"
        },
        {
            "标题": "捉搦歌 其三",
            "作者": "王世贞",
            "内容": "当门种葵棘盖井，卷毛生睫项垂瘿。成长二十不得逞，招将倩郎生作梗。"
        },
        {
            "标题": "捉搦歌 其二",
            "作者": "王世贞",
            "内容": "黄絺作衫绣作里，贫家驱犊当驹使。儿郎饱饭坐屋底，万事不理问女子。"
        },
        {
            "标题": "子夜冬歌",
            "作者": "王世贞",
            "内容": "漫天一夜雪，门前解消未。憎侬去时迹，非关殢侬睡。"
        },
        {
            "标题": "哭敬美弟二十四首 其十五",
            "作者": "王世贞",
            "内容": "晨朝煮粥啖饥贫，夕向寒林施鬼神。岂是好生非帝意，不教留却善缘人。"
        },
        {
            "标题": "捉搦歌 其四",
            "作者": "王世贞",
            "内容": "销金中裙翡翠鬌，千钱衬僧结因果。愿奴生身勿再堕，负心儿郎行作我。"
        },
        {
            "标题": "遇雨投紫霄宫宿",
            "作者": "王世贞",
            "内容": "千山入窈冥，万壑助泠泠。鸟道春元合，龙宫夜不扃。\n摩云峰展纛，掷火帝流铃。倦引投枝易，寒惊洒面醒。\n更衣朝紫极，添篆读黄庭。却忆明朝路，峰峰洗更青。"
        },
        {
            "标题": "薄暮同诸君游紫云洞",
            "作者": "王世贞",
            "内容": "手抉藤封踏斜日，窈窕玲珑石为室。幽泉伏窦涓不枯，半壁嘘云袅难出。\n野夫绝叫称大奇，为君痛釂三五卮。醉即今宵解衣卧，祇畏此中猿鹤疑。"
        },
        {
            "标题": "子夜秋歌",
            "作者": "王世贞",
            "内容": "秋风击百卉，憔悴无光泽。侬能破一笑，还侬春时色。"
        },
        {
            "标题": "自嘲",
            "作者": "王世贞",
            "内容": "雕虫一代谁贵，倚马千言自才。璞在腊惊周市，金多骨立燕台。\n栖身何处三亩，落魄生平一杯。办取青蝇吊客，毋烦鸩鸟为媒。"
        },
        {
            "标题": "初入朝屈指去国十九年矣有惊予鬓白者聊以自嘲",
            "作者": "王世贞",
            "内容": "秃节渔阳去不还，当时无梦更朝天。莫惊容鬓如苏武，若个能禁十九年。"
        },
        {
            "标题": "过九江风迅不克上匡庐自嘲",
            "作者": "王世贞",
            "内容": "月满清尊霞满裾，何人不信上匡庐。东风一夜吹帆去，估客江陵也不如。"
        },
        {
            "标题": "莫子良方伯以花朝自感诗见贻率尔奉答",
            "作者": "王世贞",
            "内容": "短蓬风色昼凄其，诵尔花朝感叹词。众卉只知为雨勒，乔松元自得春迟。\n纵今芳意如平仲，已有幽心付子规。转眼繁华何足问，祗应商略岁寒时。"
        },
        {
            "标题": "短歌自嘲",
            "作者": "王世贞",
            "内容": "我不能六翮飞上天，又不能摧眉折腰贵人前。为郎五载，偃蹇不迁。\n讯牍再过心茫然，但晓月费司农钱。移书考功，令愿赐归田。\n考功笑谓：汝犹须眉在人面，留之何益去不全。西山山色青刺眼，为我拥鼻赋一篇。\n乃公调笑亦常事，有酒且逐东风颠。"
        },
        {
            "标题": "杨子用舍弟韵见贻且及助甫旧游之感遂酬一律",
            "作者": "王世贞",
            "内容": "共传经术授诸生，赋就还闻动两京。偶为吴阊新柳色，却怜张绪旧游名。\n江天暮霭空云树，汉苑秋风自露茎。池草总题那敢寄，五言君已号长城。"
        },
        {
            "标题": "方与客谈园池之乐而有索书戚大将军者因纵笔戏赠",
            "作者": "王世贞",
            "内容": "碧涟朱舫幕青油，千骑何须拥上头。雨后旗鎗新茗合，风前剑戟嫩篁抽。\n编篱别按屯湟垒，对局争先捣魏谋。君自不封如李广，野夫时号醉乡侯。"
        },
        {
            "标题": "赵君自练川广文迁宰石埭石埭汉陵阳也窦先生子明以循吏仙去君素好道请于乩而得仙篆金丹四百字故以拟之",
            "作者": "王世贞",
            "内容": "陵阳山头黄鹤池，夜半呼鹤仙人骑。仙人拍手上天去，丹台朱实时累累。\n汝乡麟脯那用擘，吾家玉棺不得奇。窦令不来赵令至，古今亦是须臾事。\n案头黄老五千言，囊底素书四百字。双凫肯似孤鹤孤，劝君且赴尚书会。"
        },
        {
            "标题": "题友松图为尤生赠朱君",
            "作者": "王世贞",
            "内容": "此君似是陶隐居，爱听万树霜风呼。生平磊砢谁与徒，大儿天门五大夫，小儿少室双虬须。\n尤生画手如韦毕，为写生绡助萧瑟。倒干横穿太谷云，轻阴坐障徂徕日。\n琥珀作脂玉作苓，仙材往往能通灵。野夫手荷长镵至，指取高堂千嶂青。"
        },
        {
            "标题": "题阙 其七十三",
            "作者": "王世贞",
            "内容": "唐高甘聚麀，妖瞾窃皇纲。淫膻易庙社，三灵为惨伤。\n维城拉然崩，蹀血染天潢。莽卓为一人，寸斩不足偿。\n惜哉无绝母，完归于上阳。当时极兵威，万愤亦少扬。\n养虎自遗啮，遗恨在英王。"
        },
        {
            "标题": "走马引",
            "作者": "王世贞",
            "内容": "山空兮，狗不吠、鸡不啼。马胡来兮，踯躅而悲嘶。吁嗟天马警余兮，以徙余敢宁止。"
        },
        {
            "标题": "醉歌行赠别吴明卿记与明卿别二十五年矣舟行二千里而访我作十日平原饮于其别也情见乎辞",
            "作者": "王世贞",
            "内容": "君如吕安忆中散，二千里外轻一面。我如廧女待成季，二十五年如过电。\n无论心腑利断金，各讶头颅白于霰。爱弟频倾澹圃尊，三儿递设弇山宴。\n河豚虽老乳尚新，石首非时玉初剸。鹅津水酿鸭头碧，虎丘荈压龙芽贱。\n为君鼓腹受杯斝，为君破戒呼笔研。更有牛耳持赠君，灰心不作城濮战。\n栏边木药丛几团，溪角桃花委千片。即令醉死亦不辞，人间此人宁再见。"
        },
        {
            "标题": "送顾子行员外谪判太平五绝 其一",
            "作者": "王世贞",
            "内容": "天门秋色挂帆开，候吏遥从采石来。醉着锦袍明月下，千年人道谪仙才。"
        }
    ],
    "对话内容": []
}