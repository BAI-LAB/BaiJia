{
    "基本信息": {
        "姓名": "孙承恩",
        "性别": "男",
        "出生年份": "1481",
        "死亡年份": "1561",
        "享年": "80",
        "朝代": "明",
        "家庭区分": "未详"
    },
    "亲属关系": [
        "孙承恩的曾祖是孙士达",
        "孙承恩的祖父是孙𤩽",
        "孙承恩的父是孙衍",
        "孙承恩的嫡母是姚氏(孙承恩嫡母)",
        "孙承恩的继母是王氏(孙承恩继母)",
        "孙承恩的私生子女之本生母是阮氏(孙承恩生母)",
        "孙承恩的妻子是吴氏(孙承恩妻)",
        "孙承恩的兄是孙雍",
        "孙承恩的兄是孙睦",
        "孙承恩的兄是孙承某"
    ],
    "其他关系": [
        "孙承恩书序由陆树声所作",
        "孙承恩墓志铭由徐阶所作",
        "孙承恩为席春作墓志铭",
        "孙承恩为董子仪作墓志铭",
        "孙承恩为蒋淦作墓志铭",
        "孙承恩为戴恩作墓志铭",
        "孙承恩为顾清作墓志铭",
        "孙承恩祭文由沈恺所作",
        "孙承恩临别得到张邦奇所作赠言(送别诗、序)",
        "孙承恩临别得到徐阶所作赠言(送别诗、序)",
        "孙承恩临别得到童承叙所作赠言(送别诗、序)",
        "孙承恩哀辞由徐献忠所作",
        "孙承恩行状由沈恺所作",
        "孙承恩被致书由陆深",
        "孙承恩被致书由徐献忠",
        "孙承恩被致书由费宷",
        "孙承恩收到徐阶的赠诗、文",
        "孙承恩收到徐阶的赠诗、文",
        "孙承恩收到王维桢的赠诗、文"
    ],
    "入仕信息": [
        {
            "入仕方式": "科举: 进士(笼统)",
            "入仕年份": "1511",
            "入仕年龄": "30"
        },
        {
            "入仕方式": "科举: 乡贡举人",
            "入仕年份": "未详",
            "入仕年龄": "未详"
        },
        {
            "入仕方式": "学校: 生员(庠生)",
            "入仕年份": "未详",
            "入仕年龄": "未详"
        }
    ],
    "别名信息": [
        {
            "别名": "二",
            "别名类型": "行第"
        },
        {
            "别名": "孙承恩",
            "别名类型": "别名、曾用名"
        },
        {
            "别名": "文简",
            "别名类型": "未详"
        },
        {
            "别名": "文简",
            "别名类型": "谥号"
        },
        {
            "别名": "毅斋",
            "别名类型": "室名、别号"
        },
        {
            "别名": "贞父",
            "别名类型": "字"
        },
        {
            "别名": "贞甫",
            "别名类型": "未详"
        },
        {
            "别名": "贞甫",
            "别名类型": "字"
        }
    ],
    "任职信息": [
        {
            "官职": "翰林院侍读学士",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "翰林院侍读学士",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "翰林院侍读学士",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "翰林院侍读学士",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "掌詹事府事",
            "起始年份": "未详",
            "结束年份": "未详",
            "任职方式": NaN,
            "任职地点": NaN
        },
        {
            "官职": "掌詹事府事",
            "起始年份": "未详",
            "结束年份": "未详",
            "任职方式": NaN,
            "任职地点": NaN
        },
        {
            "官职": "詹事府少詹事",
            "起始年份": "未详",
            "结束年份": "未详",
            "任职方式": NaN,
            "任职地点": NaN
        }
    ],
    "地理信息": [
        {
            "地名": "华亭",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "华亭",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "华亭",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "华亭",
            "地址类型": "籍贯(基本地址)",
            "开始年份": "未详",
            "结束年份": "未详"
        }
    ],
    "著述信息": [],
    "社会区分": [],
    "机构情况": [],
    "经历事件信息": [],
    "财富情况": [],
    "个人简介": [
        "（1485—1565）松江华亭人，字贞父(甫)，号毅斋。孙衍子。正德六年进士。授编修，历官礼部尚书，兼掌詹事府。嘉靖三十二年斋宫设醮，以不肯遵旨穿道士服，罢职归。文章深厚尔雅。工书善画，尤擅人物。有《历代圣贤像赞》、《让溪堂草稿》、《鉴古韵语》。 ► 孙承恩的诗文(620篇)"
    ],
    "诗词文章内容": [
        {
            "标题": "送花隆恩归江阴",
            "作者": "孙承恩",
            "内容": "细云斜日澹秋姿，路出都城策马迟。久客任教尘染袂，到家犹见菊盈枝。\n青囊子有全婴术，白首吾深舐犊私。见说重来犹未卜，不堪回首共凄其。"
        },
        {
            "标题": "为何养高题扇景二首 其一",
            "作者": "孙承恩",
            "内容": "傲睨江天阔，依依岛屿明。风林闻落叶，烟渚看云生。\n黄绮终堪隐，巢由不慕名。为君占易画，履二得幽贞。"
        },
        {
            "标题": "送张玉溪院中四咏 其四 紫藤花",
            "作者": "孙承恩",
            "内容": "寂寞群芳歇，兹花晚著花。低丛深隐雀，老干曲盘蛇。\n袅袅上缘物，鲜鲜滥拟霞。风霜摇落后，为尔怅韶华。"
        },
        {
            "标题": "秋日杂咏二十三首 其二十三 咏边塞",
            "作者": "孙承恩",
            "内容": "穷边秋气早，六月飞霜华。胡儿弓力强，马蹄蹴风沙。\n黄云连白草，极目天无涯。孤城控险阨，令严寂不哗。\n凄风传画角，落日悲鸣笳。征人于此际，谁不动思家。"
        },
        {
            "标题": "鉴古韵语五十九首 其二十二 厉王幽王",
            "作者": "孙承恩",
            "内容": "赫赫宗周盛，人谋还自倾。力行穷暴戾，灭德肆骄矜。\n嬖宠彝伦斁，征劳怨刺兴。桑柔瞻卬什，千古鉴分明。"
        },
        {
            "标题": "题张院使仁斋行乐像",
            "作者": "孙承恩",
            "内容": "神仙风骨不易摹，兹图洵美非凡夫。仁斋张子俨肖貌，被服古雅仙之徒。\n张子素业岐黄书，精粗一贯无遗馀。治心缮性极玄理，土苴济人乃能事。\n京华声闻三十年，医功到处人争传。上保皇躬荷恩宠，致身金紫非徒然。\n张子行年今六十，壮容发乌未班白。不是从来调摄功，形神似此那能得。\n深秋云物肃以清，盘礴睥睨双眸明。似是自公值休暇，神安气定无怔营。\n以术寿人已亦寿，况有阴功获天祐。异人名世代不无，我当补传仓公后。"
        },
        {
            "标题": "首阳操",
            "作者": "孙承恩",
            "内容": "西山之岑兮上有蕨薇。我采以食兮足以疗饥。勋华不作兮世道隳。玄云杳冥兮将何归。\n眷大义兮余其敢违。茫茫九州兮孰余知。后圣作兮谓余是非。吁嗟兮彼厉阶者其殆而。"
        },
        {
            "标题": "古像赞二百零五首 其一四三 赵韩王",
            "作者": "孙承恩",
            "内容": "天眷有宋，公实佐命。辅相两朝，四海底定。强敏以断，沉毅以刚。\n显允有闻，式重庙堂。"
        },
        {
            "标题": "古像赞二百零五首 其二○五 虞文靖公",
            "作者": "孙承恩",
            "内容": "魁凝巨人，淹贯博学。探求本原，驰骋制作。经纶之妙，寓于文辞。\n弗尽厥用，后世惜之。"
        },
        {
            "标题": "再吟送燕",
            "作者": "孙承恩",
            "内容": "念汝南飞去，怜吾正北行。相看异乡日，忽动故园情。\n梁旧栖无改，泥新葺易成。祇愁主人出，莫为捲帘迎。"
        },
        {
            "标题": "古像赞二百零五首 其二○○ 廉文正公",
            "作者": "孙承恩",
            "内容": "庙堂陈谟，方面专制。渊渊嘉猷，烈烈正气。轲训义利，孔戒孝忠。\n一世人豪，呜呼廉公。"
        },
        {
            "标题": "古像赞二百零五首 其一九九 姚文献公",
            "作者": "孙承恩",
            "内容": "立志卓越，倡道苏门。上溯邹鲁，下探关闽。謇谔在朝，立纲陈纪。\n身尊道行，莫窥其际。"
        },
        {
            "标题": "古像赞二百零五首 其一九六 刘文正公",
            "作者": "孙承恩",
            "内容": "脱迹空门，致身台铉。大计密谋，忠勤不倦。滦京崇崇，王气所钟。\n定鼎宅中，召公之功。"
        },
        {
            "标题": "古像赞二百零五首 其二○三 赵文敏公",
            "作者": "孙承恩",
            "内容": "前代王孙，异时翰学。粹质令仪，高吟大作。绘事拟圣，墨妙入神。\n文采风流，照映后人。"
        },
        {
            "标题": "古像赞二百零五首 其二○一 刘文靖公",
            "作者": "孙承恩",
            "内容": "宅心高明，立志坚勇。择义既精，任道亦重。泥涂轩冕，寤寐圣贤。\n威凤九霄，其飞翩翩。"
        },
        {
            "标题": "古像赞二百零五首 其二○四 许文懿公",
            "作者": "孙承恩",
            "内容": "山川蕴灵，哲人继出。子承三贤，亦克绍述。沿流溯源，直穷昆崙。\n紫阳之道，得子益尊。"
        },
        {
            "标题": "古像赞二百零五首 其二○二 吴文正公",
            "作者": "孙承恩",
            "内容": "少而英迈，晚就平实。潜心六经，殚力著述。道明业广，德盛礼恭。\n北许南吴，并称儒宗。"
        },
        {
            "标题": "古像赞二百零五首 其一九七 许文正公",
            "作者": "孙承恩",
            "内容": "尊闻行知，潜心圣道。岂惟堂基，巳及阃奥。司马笃实，伯子粹纯。\n考亭之后，见子一人。"
        },
        {
            "标题": "古像赞二百零五首 其一九八 程文宪公",
            "作者": "孙承恩",
            "内容": "贞柔不失，大雅有容。昭回制作，文饰帝躬。敦凝厚庞，像或其侣。\n望之俨然，可愧薄鄙。"
        },
        {
            "标题": "古像赞二百零五首 其一九五 临淮王",
            "作者": "孙承恩",
            "内容": "临淮桓桓，严凝若神。百万貔貅，御如一人。讨定江南，混一九土。\n武功洸洸，永载盟府。"
        },
        {
            "标题": "古像赞二百零五首 其一九四 耶律文正王",
            "作者": "孙承恩",
            "内容": "用夏变夷，辅仁胜杀。弥缝化工，洗濯日月。创立帝制，底绥民生。\n仁者之功，孰能与京。"
        },
        {
            "标题": "古像赞二百零五首 其一九一 谢叠山",
            "作者": "孙承恩",
            "内容": "蚤岁英迈，议论激发。晚遭崎岖，不失臣节。饱忠饫义，我腹匪枵。\n充然而归，文山并高。"
        },
        {
            "标题": "古像赞二百零五首 其一八七 蔡九峰",
            "作者": "孙承恩",
            "内容": "帝王治道，典册具布。秦人毁裂，汉儒训诂。微辞奥义，湮塞晦蒙。\n子能发挥，百代尔宗。"
        },
        {
            "标题": "古像赞二百零五首 其一八八 刘文简公",
            "作者": "孙承恩",
            "内容": "学本考亭，邹鲁的传。旁参东莱，亦会其源。表章四书，经筵启沃。\n体国忠诚，备见三略。"
        },
        {
            "标题": "古像赞二百零五首 其一九三 元世祖",
            "作者": "孙承恩",
            "内容": "雄武以断，聪明而仁。扶舆间气，笃生此人。驱策贤豪，振扬武烈。\n继统中华，式钦大业。"
        },
        {
            "标题": "古像赞二百零五首 其一九○ 文丞相",
            "作者": "孙承恩",
            "内容": "烈烈文山，忠节孤劲。身荷纲常，还报列圣。正气不亡，百世犹昨。\n山川峙流，风霆磅礴。"
        },
        {
            "标题": "古像赞二百零五首 其一八九 真文忠公",
            "作者": "孙承恩",
            "内容": "求道孜孜，正学是继。立朝侃侃，力扶大义。衍义一书，发挥详明。\n执此以治，王道以成。"
        },
        {
            "标题": "古像赞二百零五首 其一九二 饶双峰",
            "作者": "孙承恩",
            "内容": "道发紫阳，莹彻具足。子也成学，笃志佩服。尊德道问，益精以详。\n离同合异，将无赘厖。"
        },
        {
            "标题": "古像赞二百零五首 其一八五 黄文肃公",
            "作者": "孙承恩",
            "内容": "早承师训，体认佩服。明睿端庄，造诣纯笃。昌明光大，不迷真传。\n订正三礼，后学赖焉。"
        },
        {
            "标题": "古像赞二百零五首 其一八六 蔡文节公",
            "作者": "孙承恩",
            "内容": "精识博闻，英气伟才。一时师门，邈焉寡侪。礼乐象数，性命道德。\n考订发挥，俟圣不惑。"
        },
        {
            "标题": "古像赞二百零五首 其一七五 杨文靖公",
            "作者": "孙承恩",
            "内容": "晚年立雪，早坐春风。天理人欲，蝉蜕冰融。纯粹和平，朴实简易。\n出处之迹，下惠或似。"
        },
        {
            "标题": "古像赞二百零五首 其一八二 吕成公",
            "作者": "孙承恩",
            "内容": "气备中和，心涵古今。克治之勇，涵养之深。宗程翼朱，共相斯道。\n中原文献，惟子是绍。"
        },
        {
            "标题": "古像赞二百零五首 其一八三 陆文安公",
            "作者": "孙承恩",
            "内容": "学探本原，先立大体。作圣功夫，直捷简易。高明自得，灭裂则诬。\n圣道大中，岂容殊途。"
        },
        {
            "标题": "古像赞二百零五首 其一七八 朱韦斋",
            "作者": "孙承恩",
            "内容": "早力文词，方驾韩欧。晚窥圣学，宗师程周。知言之微，知德之奥。\n成子大儒，克任斯道。"
        },
        {
            "标题": "古像赞二百零五首 其一七七 岳武穆王",
            "作者": "孙承恩",
            "内容": "性本忠义，神授勇力。正气弗阿，克胜无敌。赤手障澜，挥戈回日。\n计成偃月，此恨何极。"
        },
        {
            "标题": "古像赞二百零五首 其一八四 陈文毅公",
            "作者": "孙承恩",
            "内容": "经济大志，恢复雄图。慷慨谈兵，气激懦夫。道兼王霸，论杂义利。\n要之圣门，异乎不异。"
        },
        {
            "标题": "古像赞二百零五首 其一八○ 朱文公",
            "作者": "孙承恩",
            "内容": "道纯德备，理明义精。具圣人体，集诸儒成。秋肃春温，海涵岳峙。\n斯文桢干，后学仪矩。"
        },
        {
            "标题": "古像赞二百零五首 其一七六 李忠定公",
            "作者": "孙承恩",
            "内容": "一用靖康，镇遏披猖。再用绍兴，方成朝廷。筹策未终，斥逐随继。\n疏草具在，读之出涕。"
        },
        {
            "标题": "古像赞二百零五首 其一七九 李延平",
            "作者": "孙承恩",
            "内容": "早岁豪迈，中更纯粹。造诣既深，涵养亦至。冰壶秋月，表里莹然。\n考亭雅范，濂洛正传。"
        },
        {
            "标题": "古像赞二百零五首 其一八一 张宣公",
            "作者": "孙承恩",
            "内容": "颖悟夙成，大本先立。识见粹纯，践履笃实。明体适用，志意伟然。\n义利之辨，式示大闲。"
        },
        {
            "标题": "古像赞二百零五首 其一六五 程正公",
            "作者": "孙承恩",
            "内容": "气质刚方，文理密察。造诣精深，体用毕达。任道之重，卫道之严。\n孟氏似之，泰山岩岩。"
        },
        {
            "标题": "古像赞二百零五首 其一六七 张明公",
            "作者": "孙承恩",
            "内容": "张子严毅，德成以礼。实践躬行，精思妙契。东西二铭，醇乎其醇。\n井田为治，惜志不伸。"
        },
        {
            "标题": "古像赞二百零五首 其一七○ 曾文定公",
            "作者": "孙承恩",
            "内容": "文宗汉秦，学探理致。开源濂洛，祖述洙泗。经术为治，可据而施。\n汉有刘向，子其庶几。"
        },
        {
            "标题": "古像赞二百零五首 其一七二 黄文节公",
            "作者": "孙承恩",
            "内容": "孝友天性，文学夙成。诗擅名家，匹休少陵。砺节困穷，忘情富贵。\n党锢诸贤，公实无愧。"
        },
        {
            "标题": "古像赞二百零五首 其一七四 米南宫",
            "作者": "孙承恩",
            "内容": "辞章绝俗，翰墨入神。逸气狂才，不受狎驯。我思人言，于子则似。\n不可无一，不可有二。"
        },
        {
            "标题": "古像赞二百零五首 其一六八 司马文正公",
            "作者": "孙承恩",
            "内容": "熙宁谏诤，忠谠切深。元祐相业，旋乾转坤。行成无伪，学几不杂。\n一德醇儒，百年清节。"
        },
        {
            "标题": "古像赞二百零五首 其一七一 苏文忠公",
            "作者": "孙承恩",
            "内容": "伟气雄才，大节孤忠。立朝非达，居夷匪穷。傲睨千古，挥斥八极。\n憸人鄙夫，仰公褫魄。"
        },
        {
            "标题": "古像赞二百零五首 其一七三 吕荥阳公",
            "作者": "孙承恩",
            "内容": "博师群儒，刻意践履。恬素自安，志薄进取。习静虽学，死心病仁。\n一蹴造圣，或误后人。"
        },
        {
            "标题": "古像赞二百零五首 其一六六 邵康节",
            "作者": "孙承恩",
            "内容": "学探造化，穷高极微。德安以成，清和坦夷。安乐窝中，包宙括宇。\n击壤千篇，诗家异趣。"
        },
        {
            "标题": "古像赞二百零五首 其一六九 吕正献公",
            "作者": "孙承恩",
            "内容": "政尚宽厚，性秉纯实。时维司马，同心一德。元祐并相，力挽化机。\n赵祀三百，培植在兹。"
        },
        {
            "标题": "古像赞二百零五首 其一六一 李旴江",
            "作者": "孙承恩",
            "内容": "才质俊辨，制作明洁。考定明堂，博采众说。周礼有论，平土有书。\n疑孟何为，见斥后儒。"
        },
        {
            "标题": "古像赞二百零五首 其一五五 胡直讲",
            "作者": "孙承恩",
            "内容": "经术名家，旁通乐律。苏湖之教，造士有术。束以条格，率以躬行。\n百世一时，尚怀典刑。"
        },
        {
            "标题": "古像赞二百零五首 其一六○ 张忠定公",
            "作者": "孙承恩",
            "内容": "刚气自负，奇节自喜。中庸或乖，顽懦愧死。正论难合，直道不容。\n一代名臣，孰能置公。"
        },
        {
            "标题": "古像赞二百零五首 其一六四 程淳公",
            "作者": "孙承恩",
            "内容": "睿质天成，充养完粹。和风庆云，盈溢宇内。神悟默识，道体洞然。\n敦其似之，我怀子渊。"
        },
        {
            "标题": "古像赞二百零五首 其一六三 周元公",
            "作者": "孙承恩",
            "内容": "天不丧道，乃生哲人。建图著书，发挥道真。德容清和，襟度朗彻。\n俨如见之，光风霁月。"
        },
        {
            "标题": "古像赞二百零五首 其一六二 程大中",
            "作者": "孙承恩",
            "内容": "其心悃悃，其行慥慥。老成典刑，克慎家教。钟和毓粹，笃生二贤。\n寻源究本，后世式瞻。"
        },
        {
            "标题": "古像赞二百零五首 其一五九 徐节孝",
            "作者": "孙承恩",
            "内容": "孝不为名，廉不矫世。吾尽吾心，吾安吾义。晚膺荐书，乐育多士。\n训告数辞，听者兴起。"
        },
        {
            "标题": "古像赞二百零五首 其一五六 包孝肃公",
            "作者": "孙承恩",
            "内容": "面目棱棱，刚气烈烈。势力苞苴，莫我敢敚。严肃者政，苛刻匪心。\n非汉法吏，乃古直臣。"
        },
        {
            "标题": "古像赞二百零五首 其一五八 刘集贤",
            "作者": "孙承恩",
            "内容": "天禄石渠，野史稗官。博学洽闻，莫与子班。忠信而恭，方大以直。\n庶几其全，后学之式。"
        },
        {
            "标题": "古像赞二百零五首 其一五七 蔡端明",
            "作者": "孙承恩",
            "内容": "吏事严明，绰有异政。辞翰精美，传播夷境。矫命非抗，风节在兹。\n进茶效忠，贤者之疵。"
        },
        {
            "标题": "古像赞二百零五首 其一四八 王文正公",
            "作者": "孙承恩",
            "内容": "王公盛德，休休其容。人讦我誉，荐贤为公。智名勇能，公无可述。\n致时太平，乃见公绩。"
        },
        {
            "标题": "古像赞二百零五首 其一四九 晏元献公",
            "作者": "孙承恩",
            "内容": "以臣事君，大臣之义。公在相位，实克有是。嫉恶匪隘，检身益严。\n弗丏恩泽，世称尔贤。"
        },
        {
            "标题": "古像赞二百零五首 其一五○ 韩魏公",
            "作者": "孙承恩",
            "内容": "魏公间气，崇志雅量。乘时奋庸，出将入相。表仪朝著，正笏垂绅。\n光辅三帝，社稷之臣。"
        },
        {
            "标题": "古像赞二百零五首 其一五二 富郑公",
            "作者": "孙承恩",
            "内容": "志节皎皎，忠勤劬劬。国有宪章，恪遵弗渝。奖善若培，去恶如莠。\n大臣之事，君子之守。"
        },
        {
            "标题": "古像赞二百零五首 其一四五 吕文穆公",
            "作者": "孙承恩",
            "内容": "太宗重光，文穆柄政。悃悃其厚，侃侃其正。孰侮孰诬，我嘿我容。\n休休其中，大臣之风。"
        },
        {
            "标题": "古像赞二百零五首 其一五四 欧阳文忠公",
            "作者": "孙承恩",
            "内容": "勋业闻望，韩范并驰。古文奥学，匹休昌黎。复三代醇，黜五季陋。\n一代宗工，孰居其右。"
        },
        {
            "标题": "古像赞二百零五首 其一五一 范文正公",
            "作者": "孙承恩",
            "内容": "德行纯备，贞金粹玉。风节峻厉，霜松雪竹。先忧后乐，思济斯民。\n一代贤相，前后绝伦。"
        },
        {
            "标题": "古像赞二百零五首 其一四七 李文靖公",
            "作者": "孙承恩",
            "内容": "和靖镇俗，忧勤励君。体国寥寥，孰知公心。天书矫诬，新法乱政。\n异言纷纷，始颂公圣。"
        },
        {
            "标题": "古像赞二百零五首 其一四六 寇忠悯公",
            "作者": "孙承恩",
            "内容": "立朝侃侃，直道靡顾。致身鼎铉，秉节清素。手扶日毂，不震不凌。\n社稷之功，莫能与京。"
        },
        {
            "标题": "古像赞二百零五首 其一五三 文潞公",
            "作者": "孙承恩",
            "内容": "休休元臣，堂堂大耄。端雅静重，镇压浮躁。危疑定策，社稷之功。\n天下异人，夷使改容。"
        },
        {
            "标题": "古像赞二百零五首 其一三七 宋仁宗",
            "作者": "孙承恩",
            "内容": "穆穆仁宗，实惟盛德。奉身清约，议论恳恻。学勤讲筵，治法无逸。\n昭陵之思，百世一日。"
        },
        {
            "标题": "古像赞二百零五首 其一三四 周世宗",
            "作者": "孙承恩",
            "内容": "世宗英明，志存混一。服强以力，怀弱以德。武功既振，文治亦修。\n宏规大度，邈焉寡俦。"
        },
        {
            "标题": "古像赞二百零五首 其一三九 宋孝宗",
            "作者": "孙承恩",
            "内容": "性资英明，治行勤励。恢复拳拳，可质天地。治民振武，敬天仁民。\n事机屡乖，志卒弗伸。"
        },
        {
            "标题": "古像赞二百零五首 其一四一 宋理宗",
            "作者": "孙承恩",
            "内容": "允矣贤德，俨然儒绅。表章正学，崇重关闽。虚名独存，实践未有。\n儒效不白，匪道之咎。"
        },
        {
            "标题": "古像赞二百零五首 其一三八 宋高宗",
            "作者": "孙承恩",
            "内容": "宋祚中否，高宗再兴。五马兆祥，七庙委灵。志亏勾践，才谢光武。\n恢复成虚，遗恨千古。"
        },
        {
            "标题": "古像赞二百零五首 其一三五 宋太祖",
            "作者": "孙承恩",
            "内容": "宋祖龙兴，仁厚建国。笃尊圣道，式著君德。慎狱恤民，惩奢塞源。\n身端化本，大哉王言。"
        },
        {
            "标题": "古像赞二百零五首 其一四四 曹武惠王",
            "作者": "孙承恩",
            "内容": "懿美济阳，仁厚慎敬。总师专征，武略亦竞。义杀不妄，秋毫不私。\n一代元戎，忠贞无疵。"
        },
        {
            "标题": "古像赞二百零五首 其一三六 宋太宗",
            "作者": "孙承恩",
            "内容": "显允太宗，重光御世。修德弭灾，仁民图治。节重山林，功略宦寺。\n太平之政，蔚然可纪。"
        },
        {
            "标题": "古像赞二百零五首 其一四○ 宋宁宗",
            "作者": "孙承恩",
            "内容": "始政清明，登用儒硕。继体守文，兢业靡失。内斥正学，外挑强邻。\n权奸何诛，彼哉曷君。"
        },
        {
            "标题": "古像赞二百零五首 其一四二 宋度宗",
            "作者": "孙承恩",
            "内容": "度宗绍图，国事日去。奸邪肆行，忠义屏气。忘情军国，恣乐宫闱。\n天亡由人，巳矣曷悲。"
        },
        {
            "标题": "古像赞二百零五首 其一三○ 贾浪仙",
            "作者": "孙承恩",
            "内容": "冥思犯尹，夺册忤君。寄兴清苦，刊落华纷。人亦有言，士附青云。\n识拔昌黎，子乃有闻。"
        },
        {
            "标题": "古像赞二百零五首 其一三三 李卫公",
            "作者": "孙承恩",
            "内容": "风采峻凝，经济自任。威慑强藩，王灵再振。议论侃侃，忠勤孜孜。\n克伐必行，贤者之疵。"
        },
        {
            "标题": "古像赞二百零五首 其一二七 韩文公",
            "作者": "孙承恩",
            "内容": "道丧文衰，子克振起。排斥老佛，发挥洙泗。并包百家，源委六经。\n北斗泰山，百世尔承。"
        },
        {
            "标题": "古像赞二百零五首 其一二九 孟东野",
            "作者": "孙承恩",
            "内容": "雕肝镂心，苦吟浚索。句联韩豪，才配白敌。诗非穷人，惟穷乃工。\n风雅百篇，将无是同。"
        },
        {
            "标题": "古像赞二百零五首 其一二五 李西平王",
            "作者": "孙承恩",
            "内容": "烈烈西平，社稷是寄。讨定叛逆，一雪国耻。巍巍柱天，赫赫盖世。\n钟鼎勒勋，山河存誓。"
        },
        {
            "标题": "古像赞二百零五首 其一三一 白少傅",
            "作者": "孙承恩",
            "内容": "早登王朝，忠谠屡闻。再逐江州，与时浮沉。鸡林声价，香山踪迹。\n宠利淡然，可谓达识。"
        },
        {
            "标题": "古像赞二百零五首 其一二四 陆宣公",
            "作者": "孙承恩",
            "内容": "颠沛从君，恳恻献替。练达古今，本祖仁义。唐室不竞，公用不终。\n遗言若丹，人仰休风。"
        },
        {
            "标题": "古像赞二百零五首 其一三二 柳河东",
            "作者": "孙承恩",
            "内容": "经术名世，翰墨绝人。笔谏之言，有至理存。服涴弗贺，纳嬖谏止。\n诤臣之风，王魏其侣。"
        },
        {
            "标题": "古像赞二百零五首 其一二八 柳柳州",
            "作者": "孙承恩",
            "内容": "才气颖敏，莫邪干将。制作彪炳，凌跞班扬。锐进速成，爰致玷缺。\n文场擅宗，令名不没。"
        },
        {
            "标题": "古像赞二百零五首 其一二六 裴晋公",
            "作者": "孙承恩",
            "内容": "功在王室，名闻外夷。柱石三朝，系时安危。晚节优游，大雅明哲。\n全德始终，永仰风烈。"
        },
        {
            "标题": "古像赞二百零五首 其一一六 张曲江公",
            "作者": "孙承恩",
            "内容": "立朝謇谔，大臣之节。制作尔雅，词林之杰。识达治本，逆睹胡孽。\n一代贤辅，式慕风烈。"
        },
        {
            "标题": "古像赞二百零五首 其一一八 李临淮王",
            "作者": "孙承恩",
            "内容": "气盖三军，威摄群将。法令严明，莫我或抗。纳谏励士，麾旗破敌。\n中兴之功，令名有赫。"
        },
        {
            "标题": "古像赞二百零五首 其一二二 杜工部",
            "作者": "孙承恩",
            "内容": "诗圣惟甫，崇雅镇浮。力敌元化，手遏颓流。宗社隐忧，稷契素志。\n一时旅人，令名百世。"
        },
        {
            "标题": "古像赞二百零五首 其一一五 元鲁山",
            "作者": "孙承恩",
            "内容": "元子大雅，制行纯笃。孝友配古，清介绝俗。浑朴外著，英华内韬。\n人接眉宇，鄙吝自消。"
        },
        {
            "标题": "古像赞二百零五首 其一一四 宋文贞公",
            "作者": "孙承恩",
            "内容": "抗颜伪武，合志闻元。挺挺谔谔，切论危言。清介之守，刚正之气。\n卓哉相业，吁其难继。"
        },
        {
            "标题": "古像赞二百零五首 其一二○ 张睢阳",
            "作者": "孙承恩",
            "内容": "百鍊刚心，千锤义骨。应变出奇，风云倏忽。手障长淮，气吞逆胡。\n天道人伦，百世不诬。"
        },
        {
            "标题": "古像赞二百零五首 其一二三 李翰林",
            "作者": "孙承恩",
            "内容": "天才踔发，逸气横出。龙骧鹏抟，不可控执。友视万乘，奴使贵珰。\n采石捉月，神游不忘。"
        },
        {
            "标题": "古像赞二百零五首 其一二一 贺季真",
            "作者": "孙承恩",
            "内容": "季真何如，性行夷旷。士钦风韵，帝许高尚。黄老寄迹，曲蘖逃真。\n镜湖一曲，流风至今。"
        },
        {
            "标题": "古像赞二百零五首 其一一七 郭汾阳王",
            "作者": "孙承恩",
            "内容": "尚父功高，再造唐室。力扫妖氛，忠贯白日。完名全节，福禄永终。\n人臣师表，流芳无穷。"
        },
        {
            "标题": "古像赞二百零五首 其一一九 颜鲁公",
            "作者": "孙承恩",
            "内容": "乌合抗胡，白首陷贼。秉执节义，甘蹈鼎镬。坐斥降奴，视若蚁虱。\n劲气孤忠，严霜烈日。"
        },
        {
            "标题": "饮吕仙亭醉赋",
            "作者": "孙承恩",
            "内容": "吕仙亭前林木幽，吕仙仙去名空留。吕仙时乘黄鹤游，中宵剑气横清秋。\n世间万事如浮沤，乾坤千古人悠悠。先生少年歌远游，龌龊富贵隘九州。\n俗缘扰扰何时休，一杯唤子应掉头，携我去去昆崙丘。"
        },
        {
            "标题": "张石川书来约会杭城议共远游",
            "作者": "孙承恩",
            "内容": "故人约我事清游，兹兴年来百不留。曾欲天台观瀑布，遂登庐岳访浮丘。\n枯筇短屐三高墓，明月清风八咏楼。屈子子长非我事，一区何处不夷犹。"
        },
        {
            "标题": "横山八景 其八 艺茶圃",
            "作者": "孙承恩",
            "内容": "分得剑溪春，种向仙人家。但供玉川渴，不学君谟奢。"
        },
        {
            "标题": "秋日感怀八首 其八",
            "作者": "孙承恩",
            "内容": "秋风日夕撼庭柯，冉冉流光剧逝波。旷野忽闻鸣鹤迥，寒莎犹自乱蛩多。\n得来诗句閒题竹，写就黄庭不博鹅。宋玉平生未闻道，更因摇落叹蹉跎。"
        },
        {
            "标题": "横山八景 其四 浸月池",
            "作者": "孙承恩",
            "内容": "澄波涵皓魄，骊珠漾空明。幽人夜吹笛，应有蛟龙听。"
        },
        {
            "标题": "题便面二首 其二",
            "作者": "孙承恩",
            "内容": "脱屣浮云远，幽居赋考槃。秋衣裁薜荔，长佩缬芝兰。\n白日吟边过，青山天际看。松风惊谡谡，吹我切云冠。"
        },
        {
            "标题": "百字令 其一 寿夏桂洲阁老和坡翁韵",
            "作者": "孙承恩",
            "内容": "林钟律应，又秋早、宵起试占云物。箕昴呈祥灿午夜，南极光联奎壁。\n浩渺江流，崔巍庐阜，更皎洁瑶台雪。乾坤灵气，一时钟此人杰。\n此日寿域宏开，沉檀然兽鼎，瑞烟飘发。看雄据豪吟，染霜纨、龙蛇飞灭。\n宫酒淋漓，渐玉山微倚，酡颜乌发。祝公遐算，直同天上明月。"
        },
        {
            "标题": "百字令 其二 寿夏桂洲阁老和坡翁韵",
            "作者": "孙承恩",
            "内容": "上天纯佑，为社稷、生此中兴人物。巨器宏才更风流，挺立千寻绝壁。\n冠世文章，包人度量，襟抱同冰雪。试论今日，何人堪比奇杰。"
        },
        {
            "标题": "百字令 和韵赠翟石门阁老",
            "作者": "孙承恩",
            "内容": "奇才间气，应不是、三代后来人物。学海文林，曾览尽、禹穴泰山鲁壁。\n星斗胸罗，烟云笔涌，不拟赋梁园雪。勋名德望，中朝共仰瑰杰。\n此日位列三台，从容弘化理，佐天生发。雅范光仪，愧颛蒙、鄙吝为公消灭。\n世路纵横，尽风尘扰扰，不侵毫发。碧潭秋水，骊龙独抱明月。"
        },
        {
            "标题": "寄杨伯清地官四首 其二",
            "作者": "孙承恩",
            "内容": "理财经国吾儒事，子去俄惊易岁年。每向北来人问讯，尽多称颂长官贤。"
        },
        {
            "标题": "秋日杂咏二十三首 其四 咏城居",
            "作者": "孙承恩",
            "内容": "甍连复井络，犬吠杂鸡鸣。西风帘幕静，返照楼台明。\n授衣及新凉，家家动清砧。垂帘酒肆列，入市鱼舟腥。\n田翁售新谷，野老贩溪菱。人归阛阓空，昏鸦噪埤城。"
        },
        {
            "标题": "扁鹊墓",
            "作者": "孙承恩",
            "内容": "医圣从闻术有神，千年冢骨已飞尘。荒原落日西风里，犹有纷纷乞艾人。"
        },
        {
            "标题": "横山八景 其五 藏春坞",
            "作者": "孙承恩",
            "内容": "江连云气合，海近旭光侵。不是春能住，林峦深更深。"
        },
        {
            "标题": "常山道中即事",
            "作者": "孙承恩",
            "内容": "登登山径绕羊肠，天际孤吹送晚凉。鸟带暝烟投远峤，马驰斜日转危冈。\n汀洲水澨蒹葭老，篱落人家橘柚香。风景渐于乡土异，黯然离思共秋长。"
        },
        {
            "标题": "拟古二十七首 其四",
            "作者": "孙承恩",
            "内容": "上天示鉴戒，灾异何频仍。奏报四方至，圣心靡安宁。\n畴咨诸臣工，涣汗扬大庭。陈言禆缺违，治道期一更。\n北斗酌元气，吁谟运权衡。皇华走星轺，恩波逮苍生。\n于惟吾皇圣，格天以勤诚。岂惟弥灾变，三五行可升。"
        },
        {
            "标题": "再叠二首 其二",
            "作者": "孙承恩",
            "内容": "九重纶綍褒元宰，三月莺花属令辰。华省高筵齐北斗，大官仙醴注长春。\n盐梅调剂臣工在，日月光明圣德新。青史远看千载事，黄金拟铸百年身。"
        },
        {
            "标题": "鉴古韵语五十九首 其二十 康王",
            "作者": "孙承恩",
            "内容": "祖业遵无怠，神人俨敬恭。保釐介东土，匡翼望臣工。\n德教寰区洽，囹圄越世空。唐虞隔千载，亘古两时雍。"
        },
        {
            "标题": "拟嘉靖圣德颂二篇 其一",
            "作者": "孙承恩",
            "内容": "于穆圣皇，统天御极。阳煦阴肃，坤阖乾辟。乃廿四载，秋仲日吉。\n皇心有感，涣号大发。惟帝若曰，朕荷洪业。惟尔臣工，予辅予弼。\n君臣义合，礼恭臣职。古称讽谏，晓人宜识。往有二臣，陈疏过直。\n朕心颇迕，薄尝示罚。朕兹念之，谅彼诚怛。狂悖虽有，忠爱是泄。\n矧彼惩创，悔悟必切。蠲除辜愆，俾出缧绁。朕于临下，贤否能别。\n朕于好恶，顺帝之则。赏善则浮，纪过不越。咨尔臣庶，咸听予说。\n罄竭臣恭，毋自造孽。体朕至怀，亦罔震慑。惟帝一言，星日昭揭。\n天地鬼神，咸布在列。德音洋洋，警动六合。臣庶稽首，仰帝明哲。\n惟帝一心，渊穆莫测。如天之运，如神之默。皇赫斯怒，莫或敢遏。\n如雷斯迅，如电斯掣。皇心悦豫，怒不留匿。如冰斯泮，如雾斯释。\n稽首圣皇，天地合德。并育兼容，无终恶嫉。稽首圣皇，并明日月。\n无远弗烛，无幽弗彻。稽首圣皇，神武不杀。操执乾纲，无敢玩亵。\n洪恩汪濊，帝泽充洽。君子奋庸，奸宄遏绝。耄倪歌呼，途巷欢惬。\n遐荒传播，罔不毕达。大猷允升，无有间隔。鸿图永固，无有杌隉。\n超周迈商，尧禹合辙。彼宋彼唐，孰是方絜。千万年岁，光耀史札。"
        },
        {
            "标题": "春日漫兴用前韵十二首 其十二",
            "作者": "孙承恩",
            "内容": "对景忽无语，何人识此心。寻花穿屈曲，洗砚汲清深。\n小鼎时添火，晴窗漫解襟。踏枝何处雀，搅碎一庭阴。"
        },
        {
            "标题": "春日漫兴用前韵十二首 其七",
            "作者": "孙承恩",
            "内容": "此日江南景，吾思水竹居。槛边巢翡翠，花底戏雍渠。\n游客提壶处，农家布谷初。怀人邈难即，谁与共襟裾。"
        },
        {
            "标题": "春日漫兴用前韵十二首 其六",
            "作者": "孙承恩",
            "内容": "近侍元非吏，瀛洲岂是衙。有莺皆唤友，无树不飞花。\n点易研清露，希真咀绛霞。从来轻世务，不独厌纷哗。"
        },
        {
            "标题": "春日漫兴用前韵十二首 其三",
            "作者": "孙承恩",
            "内容": "自任清真态，难同木石居。花浓阴照砌，草细浅笼渠。\n正是蚕眠候，相将麦熟初。城南闻更好，欲向涤尘裾。"
        },
        {
            "标题": "春日漫兴用前韵十二首 其四",
            "作者": "孙承恩",
            "内容": "疏拙从吾性，幽閒快赏心。断云随鸟没，清漏隔花深。\n聊适吟中趣，谁题汉上襟。小庭成久坐，茂树有馀阴。"
        },
        {
            "标题": "春日漫兴用前韵十二首 其五",
            "作者": "孙承恩",
            "内容": "坐惜春将晚，行吟日又西。鸟皆忻竞啄，鹤只爱孤栖。\n淡荡频催煖，廉纤不作泥。诗成诧朋辈，绝胜竹间题。"
        },
        {
            "标题": "春日漫兴用前韵十二首 其二",
            "作者": "孙承恩",
            "内容": "吏隐吾兼得，高斋休早衙。琴樽消意气，风日醉莺花。\n抚石衣生润，临书字剪霞。极知成散诞，聊复避喧哗。"
        },
        {
            "标题": "春日漫兴用前韵十二首 其一",
            "作者": "孙承恩",
            "内容": "徙倚当清昼，花阴渐转西。小诗妨实学，野性惬幽栖。\n排闼迎山色，移床避燕泥。无边风物好，随意入新题。"
        },
        {
            "标题": "鉴古韵语五十九首 其三十 元帝成帝",
            "作者": "孙承恩",
            "内容": "汉业何缘替，元成二帝来。懦柔难自植，昏惑讵能回。\n戚里叨天柄，朝廷养祸胎。莽新行篡窃，元不咎平哀。"
        },
        {
            "标题": "乱后出城二首 其二",
            "作者": "孙承恩",
            "内容": "变乱岁时更，皇天未洗兵。连村才一突，十口半无生。\n宿鸟无栖托，孤嫠接道行。艰难勤救死，愁听说催徵。"
        },
        {
            "标题": "抵家杂诗四首 其四",
            "作者": "孙承恩",
            "内容": "徙倚当春晚，行唫步翠苔。犹思曩日别，不道隔年回。\n柳及时新插，桃经手旧栽。似怜主人出，迟得数枝开。"
        },
        {
            "标题": "乱后出城二首 其一",
            "作者": "孙承恩",
            "内容": "刁斗声犹在，疮痍痛正深。田庐迷故业，飘泊慰归心。\n生理浑无赖，催科况可任。感时添老泪，到处一沾襟。"
        },
        {
            "标题": "初夏即事",
            "作者": "孙承恩",
            "内容": "才见东风扫落英，又看时序到朱明。一宵过雨柳都暗，几树迁乔莺乱鸣。\n簿领少亲宜病体，琴樽聊与适幽情。故园遥忆吴淞上，欲棹扁舟采杜蘅。"
        },
        {
            "标题": "观园丁除草",
            "作者": "孙承恩",
            "内容": "中园种嘉蔬，地瘠蔬叶稀。蔓草杂其间，复尔缠绵之。\n六月盛炎暑，亭午张赫曦。园工力芟锄，根株俾无遗。\n造化普发育，雨露无偏私。去恶佑善良，人事理则宜。\n兰蕙生当门，斩刈不得辞。矧尔恶类繁，不去将何为。"
        },
        {
            "标题": "送陈佩昌赴龙游博士二首 其二",
            "作者": "孙承恩",
            "内容": "弱冠承庭训，长笺念子贤。齐竽惭我滥，楚璞得谁怜。\n世事看更局，年华岁逝川。无端怀旧意，相对重凄然。"
        },
        {
            "标题": "春日睡起偶书二首 其一",
            "作者": "孙承恩",
            "内容": "柳摇东风绿芽吐，百舌调声日当午。鸟飞不尽碧天长，青山缺处云来补。"
        },
        {
            "标题": "春日睡起偶书二首 其二",
            "作者": "孙承恩",
            "内容": "青山不碍草堂云，云里书声隔户闻。最喜前溪流水阔，门前鸥鹭日成群。"
        },
        {
            "标题": "次溪堂春酌联句之什三首 其二",
            "作者": "孙承恩",
            "内容": "座上休辞酒盏寒，劝公乐饮公莫难。百年安知良会几，一饭敢负君恩宽。\n遐思直溯邃古上，逸兴超入浮云端。长歌慷慨为君发，拂拭雄剑灯前看。"
        },
        {
            "标题": "次溪堂春酌联句之什三首 其三",
            "作者": "孙承恩",
            "内容": "曲屏芳宴烛花寒，官里匆匆乐会难。老去从知诗兴减，欢来自觉酒肠宽。\n月临五夜闻鸣柝，候入三阳记履端。韩孟风流吾忝附，明朝应有客传看。"
        },
        {
            "标题": "次溪堂春酌联句之什三首 其一",
            "作者": "孙承恩",
            "内容": "门掩东风生薄寒，清朝良晤客途难。即看邻曲承迎便，自觉樽前意绪宽。\n世事且抛春梦外，闲情都付綵毫端。更留馀兴重来会，录取鸾笺后日看。"
        },
        {
            "标题": "和答喻扬庵郡公五首 其三",
            "作者": "孙承恩",
            "内容": "遗老吾何敢，居閒得自怡。力耕聊卒岁，久病欲忘诗。\n盛美嗟谁及，迂疏忝受知。最怜公务剧，扳屈愧无期。"
        },
        {
            "标题": "和答郭杏冈司成三首 其三",
            "作者": "孙承恩",
            "内容": "暂领幽栖乐，都忘作宦时。迂疏故人念，踪迹野鸥知。\n引月牵吟幔，留云护药篱。平生但随运，何地不相宜。"
        },
        {
            "标题": "和答龙田次石川诗韵见赠二首 其一",
            "作者": "孙承恩",
            "内容": "徵书昨起来京国，老况乡愁意总真。只可茅堂时听雨，那堪枫陛更拖绅。\n故园松菊应无恙，宦海风波几脱身。乞得君恩赐归隐，湖山佳处日登巡。"
        },
        {
            "标题": "和答龙田次石川诗韵见赠二首 其二",
            "作者": "孙承恩",
            "内容": "斯文宦邸笑言亲，每说吴兴想像真。千古岘山青泼黛，四时苕水碧纡绅。\n篇章妙发风云思，岁月聊需道义身。有约石川同子践，金焦我是第三巡。"
        },
        {
            "标题": "会饮吴石湖精舍次前韵四首 其一",
            "作者": "孙承恩",
            "内容": "吴子幽栖地，闲来荷胜招。玉舟浮白堕，翠釜映红消。\n菜长雨馀荚，禾抽壅后苗。知君轻俗累，雅志在耕樵。"
        },
        {
            "标题": "会饮吴石湖精舍次前韵四首 其二",
            "作者": "孙承恩",
            "内容": "水竹王维宅，烟花老杜居。寻芳穿曲径，浥赏憩清渠。\n草软飞蝴蝶，萍开跳白鱼。百年多暇景，幽兴莫教虚。"
        },
        {
            "标题": "会饮吴石湖精舍次前韵四首 其三",
            "作者": "孙承恩",
            "内容": "对酒歌明月，濯缨怀碧流。不须移短榻，欲去棹扁舟。\n花当婵娟舞，鸟如弦管讴。晚风声断续，渔唱隔汀洲。"
        },
        {
            "标题": "会饮吴石湖精舍次前韵四首 其四",
            "作者": "孙承恩",
            "内容": "物意人同适，韶华酒共深。云山如媚我，花鸟亦知心。\n石鼎青霞气，胡床碧树阴。晚蝉鸣未稳，曳响过前林。"
        },
        {
            "标题": "和张阳峰山行诗五首 其四 登岩顶",
            "作者": "孙承恩",
            "内容": "绝磴扳缘上，凭虚得大观。振衣翔物表，决眦入云端。\n日落乡心碎，天空剑气寒。莫言虚日力，聊适野情欢。"
        },
        {
            "标题": "题村居图",
            "作者": "孙承恩",
            "内容": "村居有图谁所写，丁子画师玉川者。玉川作画笔格奇，颇爱斯图古而雅。\n数间茅屋依山前，槎牙老树摇苍烟。秋风萧萧日惨澹，草木黄落无暄妍。\n山石磊砢叠垣堵，薜萝蔓延入庭户。柴门白昼鸡犬静，更少公家索租赋。\n村中之人不出村，年年力农甘苦辛。不愿囊中富金玉，只从屋底长儿孙。\n此时前林山雨集，溪头阴阴水云湿。大郎拾穗当阶翻，老妪妆衣溯风立。\n行人堤上冲冥濛，蓑笠归来惟老翁。草泥深深牛叱叱，半肩湿楚相追从。\n鹁鸠声中日将旰，新妇厨头已炊爨。牛归作劳有新刍，人行苦饥饱吃饭。\n屋角稻堆如屋齐，明年且喜无啼饥。羡渠更有可喜事，小犊春来堪负犁。\n我闻近时催科亦良苦，失业往往离乡土。有屋有牛如此稀，知是州司好官府。\n张子磊落廊庙珍，念兹民事慎意真。示我斯图俾有述，发挥风雅惭非人。\n我亦田家海东住，几日对此心神聚。安得更呼玉川老，图写豳风献当宁。"
        },
        {
            "标题": "东园八咏 其七 翠云屏",
            "作者": "孙承恩",
            "内容": "小结作屏帏，翠色日葱茜。宛宛如云屯，亭亭当户见。\n常凌风雨交，不逐朝暮变。深秋摇落时，犹可胜一面。"
        },
        {
            "标题": "和陆俨山扈从山行二首 其一",
            "作者": "孙承恩",
            "内容": "落日重山涌翠波，叨从仙跸寄行窝。云连斗极瞻天近，树隐寒声入夜多。\n典礼幸逢窥盛事，宗禋合有继登歌。平原内史今词伯，健笔真能障九河。"
        },
        {
            "标题": "秋晚村行",
            "作者": "孙承恩",
            "内容": "步屧江村晚，西风小作秋。深林喧鸟雀，落日下羊牛。\n机杼千家共，田禾一望收。偶同野老话，鸡黍为迟留。"
        },
        {
            "标题": "谢答端溪少宗伯诗",
            "作者": "孙承恩",
            "内容": "老去诗篇少兴吟，枯肠今复费搜寻。况言药裹时萦念，更是山林日上心。\n佳句强赓愁险韵，雅情久负积愆深。芝兰幸接真惭晚，冰雪相依继自今。"
        },
        {
            "标题": "蔡林屋考绩北上别予以诗用韵答二首 其二",
            "作者": "孙承恩",
            "内容": "学道曾论志，蹉跎竟寡成。浮云观世变，逝水叹年庚。\n不拟栽朝菌，还期采夕英。迂忠怀衮补，缪拙滥文衡。\n丽泽高贤与，分襟别恨生。君方敦雅道，世复际文明。\n款接多慵废，酬知但朴诚。缁衣吾敢负，犹为跂高情。"
        },
        {
            "标题": "蔡林屋考绩北上别予以诗用韵答二首 其一",
            "作者": "孙承恩",
            "内容": "倾盖名闻旧，谈文愧老成。才高推鼎甲，心莽得夷庚。\n意趣卑流俗，门墙列俊英。草玄甘尔寂，好德见吾衡。\n考绩官评著，还山逸兴生。野猿迎主熟，湖月印心明。\n话别增离索，贻诗荷悃诚。迂疏惭造次，珍重此时情。"
        },
        {
            "标题": "和许龙石山行四首 其二 过弘济寺",
            "作者": "孙承恩",
            "内容": "佛印南来知几传，香灯钟鼓自年年。僧如有约先张榻，事本非期亦是缘。\n宝剑光摇红日下，白云阴护翠微前。三生漫演无边偈，一勺还尝石涧泉。"
        },
        {
            "标题": "大雷雨二首 其二",
            "作者": "孙承恩",
            "内容": "枭翥与鸱张，难当尔跳梁。嗟无罴虎将，恨纵猰㺄狂。\n罪恶己盈贯，神明自鉴量。将无轰霹雳，万里净炎荒。"
        },
        {
            "标题": "大雷雨二首 其一",
            "作者": "孙承恩",
            "内容": "忽听轰雷震，浑疑大地摇。滂沱鸣急澍，挥霍走狂飙。\n玄化杳难测，天威默自昭。凶顽嗟已甚，应得尔魂消。"
        },
        {
            "标题": "借韵戏拟大言一首",
            "作者": "孙承恩",
            "内容": "天为积气地积块，四极八埏作肩背。泰华卓荦奠两案，江河萦纡横一带。\n扬斗柄兮酌天浆，截鹏胔兮作殽脍。手擎日月弄明珠，足蹑山河嫌细碎。\n独骑凤皇参帝庭，坐掣蛟龙畜溪濑。搦长矢兮射九乌，挥雄剑兮倚天外。\n浩浩独入无穷门，浑浑自与元气会。已将万古等须臾，更蹴三山填渤海。"
        },
        {
            "标题": "张明厓中丞有惠代柬谢",
            "作者": "孙承恩",
            "内容": "圣主恩深赐已馀，更叨大府惠何如。多脩善药扶衰病，剩与儿孙助买书。"
        },
        {
            "标题": "悼鹤",
            "作者": "孙承恩",
            "内容": "孤鹤自向吾园居，顾步饮啄惨不舒。息多清阴食有鱼，我独无以为尔娱。\n长日悲鸣怀旧侣，天阔云深飞不去。一日谁教羽翼残，经年误尔樊笼住。\n朝来园丁走报予，鹤也忽毙惊嗟吁。烧琴瘗石总成戏，前辈风流尚堪记。\n恨不葬尔首阳下，清节无惭逸民似。乾坤俯仰成古今，赤壁矶头月色阴。\n眼中无复婆娑影，耳畔犹闻警露音。遂令草堂失幽致，从此老夫乖赏心。"
        },
        {
            "标题": "梦得家信",
            "作者": "孙承恩",
            "内容": "欲见家书苦未因，梦中昨夜寄来新。朦胧别语浑忘却，两字平安看最真。"
        },
        {
            "标题": "常山喜得家信三首 其二",
            "作者": "孙承恩",
            "内容": "幸有平安慰，兼云得两儿。抱惭非孔释，梦巳恊熊罴。\n天意将无定，吾年巳渐衰。宗祧百年事，抚已重嗟咨。"
        },
        {
            "标题": "常山喜得家信三首 其三",
            "作者": "孙承恩",
            "内容": "失学怜儿辈，临缄意不无。即看语造次，讵有苦工夫。\n春雨招梅友，秋风聘橘奴。小园多干当，幸不至荒芜。"
        },
        {
            "标题": "常山喜得家信三首 其一",
            "作者": "孙承恩",
            "内容": "此日逢家信，千金喜更真。客瞻异乡月，人别故园春。\n安稳无馀望，康强有老亲。拳拳寸草意，感激戴苍旻。"
        },
        {
            "标题": "六月廿七日诸君子会予草堂次前韵四首 其一",
            "作者": "孙承恩",
            "内容": "重订茅堂约，无嗔折简招。追游匪公等，意气向谁消。\n村酿分邻瓮，山蔬荐菊苗。安期如可访，欲去海门樵。"
        },
        {
            "标题": "和许松皋太宰宫僚宴集四首 其二",
            "作者": "孙承恩",
            "内容": "共把忠诚托昊苍，清朝东府洽壶觞。论文我独惭疏拙，辅德时方属俊良。\n皇极仰瞻宸极上，少微遥瞩紫微傍。赓歌不尽揄扬意，但祝鸿图百世昌。"
        },
        {
            "标题": "示子效玉川子",
            "作者": "孙承恩",
            "内容": "书斋坐清昼，昧昧心弗怡。阿松忽前来，出扇乞我诗。\n阿松性沉嘿，颇不喜施为。我疑乃质鲁，但识栗与梨。\n今朝忽好事，我喜为解颐。呼儿更来前，听我好言词。\n汝今十四岁，非复髫龀儿。读书吾家事，诲汝良孜孜。\n读书添智慧，读书破愚痴。读书为贤良，读书佩朝裾。\n汝前当七龄，头角颇岐嶷。何更七年来，碌碌但如斯。\n岂汝诚质鲁，变化犹有期。抑汝故懒惰，懒惰无由医。\n人生要树立，诗书乃镃基。利达且莫言，赋命固不齐。\n但观不学人，何别隶与厮。学庸及语孟，精义要深惟。\n尚书最难读，功当百倍之。考事贯今古，摛文炳珠玑。\n今虽未能然，为学当视兹。似汝恁陋劣，万难冀毫釐。\n吾又念世德，承传汝当思。吾宗百年来，诗礼人共推。\n穆穆抑斋老，黉宫拥皋比。汝祖雪岑公，清名绝瑕疵。\n我虽勉继述，浅薄恒忸怩。汝若不自立，自汝隳门楣。\n汝观东邻氏，绰楔高巍巍。有子不嗜学，破败共笑嗤。\n又观西邻翁，起家自茅茨。有子立青云，里闬腾光辉。\n人生无愚智，共识好与媸。东西两家子，问汝当何居。\n光阴不我待，日月相奔驰。汝勿恃年小，一去难再追。\n不信观汝爷，尚记发垂垂。转眼亦几何，清霜点乌髭。\n少时不自力，及此徒伤悲。我家世清白，囊橐无馀赀。\n幸存薄田亩，犹可供粥糜。亦有书满架，古训光陆离。\n役使有童奴，免使执爨炊。古人贫亦学，劳苦身无资。\n我今虽淡薄，不令汝寒饥。汝若更不学，此咎当责谁。\n只今当长夏，俗事无牵縻。愿汝务学业，毋徒习遨嬉。\n切磋同阿哥，和鸣恊埙篪。莫似汝父懒，失学悔后时。\n愿汝崇明德，忠信以自治。入则孝爷娘，出则敬友师。\n莫似汝父癖，愆尤日潜滋。莫起侈泰念，淡薄守家规。\n莫习轻薄态，执礼须谦卑。但观世上人，浮侈终自隳。\n我今已四十，精力会有衰。汝年渐长大，将以门户遗。\n男儿贵自强，奋发不可迟。爷娘虽汝怜，岂得长提携。\n世事不可料，前程杳难窥。贤不肖系人，造物无容私。\n骥子始堕地，骨相超等夷。驽骀亦自别，宁候异日知。\n如今亦稍稍，我窃为汝疑。再看汝一龄，便可分雄雌。\n恩义不相掩，舐犊非为慈。汝不用吾言，吾将汝鞭笞。\n告汝出苦语，拊心转歔欷。勉哉不可忘，一一镌肝脾。"
        },
        {
            "标题": "和许松皋太宰宫僚宴集四首 其三",
            "作者": "孙承恩",
            "内容": "万里长风吹鬓苍，百年高会此传觞。劝酬不尽主宾兴，披豁真诚交谊良。\n地切瑶山三岛上，人依金阙五云傍。愿言翊赞崇储德，重继周诗咏克昌。"
        },
        {
            "标题": "和许松皋太宰宫僚宴集四首 其一",
            "作者": "孙承恩",
            "内容": "轻烟晴日共苍苍，胜会叨承乐举觞。国有承祧资保傅，天惟佑命得贤良。\n激昂思越云霄上，笑咏春回几席傍。四海皇风披浩荡，百年文运际明昌。"
        },
        {
            "标题": "六月廿七日诸君子会予草堂次前韵四首 其二",
            "作者": "孙承恩",
            "内容": "门驻高人辙，光生贱子居。开轩纳凉气，展席俯清渠。\n野老遗朱果，溪翁留白鱼。轻雷应送雨，百里殷空虚。"
        },
        {
            "标题": "和许松皋太宰宫僚宴集四首 其四",
            "作者": "孙承恩",
            "内容": "霜明银榜晓寒苍，乐饮群公各尽觞。晋接偶同日休暇，谦光并著德温良。\n尧文炳焕南离上，汉幄岧峣北斗傍。浅薄廿年叨侍从，愧无勋业佐时昌。"
        },
        {
            "标题": "登毗卢阁",
            "作者": "孙承恩",
            "内容": "峻阁压巑岏，閒来一倚栏。飞甍悬袅袅，曲磴郁盘盘。\n海岳同标胜，羲娥互转丸。望穷孤鸟没，神爽朔风寒。\n似绝千寻上，真将万里看。波涛涌空翠，纬象宿檐端。\n披豁尘寰隔，攀缘佛界宽。慈云翔宝地，王气满长安。\n净理因超悟，玄心契妙观。诸天疑出现，一气俯瀰漫。\n自得冥濛趣，都忘陟降难。依稀见吴会，乡思欲飞翰。"
        },
        {
            "标题": "题画四首 其二 点绛唇",
            "作者": "孙承恩",
            "内容": "桄榔云深，生来南国多珍丽。翠花金羽。反得为身累。"
        },
        {
            "标题": "舟中有怀三府却寄二首 其二",
            "作者": "孙承恩",
            "内容": "喜托兼旬爱，真成万里违。不堪怀别恨，赖是故乡归。\n目极连山阻，帆开带雨飞。平生苦情累，几日重依依。"
        },
        {
            "标题": "钓台诗次韵",
            "作者": "孙承恩",
            "内容": "脱屣功名把一竿，羊裘曾动客星寒。云台寂寞今何在，万古嵯峨只钓滩。"
        },
        {
            "标题": "舟中有怀三府却寄二首 其一",
            "作者": "孙承恩",
            "内容": "展席劳扳饯，持觞愧屡辞。醉来浑忘别，醒去漫能思。\n清夜筹添后，蓬窗雨到时。此身萍梗似，回首益凄其。"
        },
        {
            "标题": "看打鱼",
            "作者": "孙承恩",
            "内容": "江上观鱼倚钓滩，长风尽日荡微澜。好奇自是吾人僻，贪得鱼鲜不顾寒。"
        },
        {
            "标题": "和戴龙山丁祭十二韵",
            "作者": "孙承恩",
            "内容": "殷祭宵当午，良辰日在丁。生民匪吾道，长梦竟谁醒。\n陛遣温纶重，筵铺黍稷馨。肃雍昭礼乐，于穆俨神灵。\n宇宙资元化，删脩正大经。聋闻儆雷电，㫧昧识丹青。\n木铎疑徇座，弦歌或近屏。驰神劳仰极，想像愧中扃。\n道与乾坤并，恩当肺腑铭。登天悲伎俩，志学惜年龄。\n瀚海将探蠡，洪钟拟举莛。礼成馀敬在，翘首立宫庭。"
        },
        {
            "标题": "东郊别业用前韵 其八",
            "作者": "孙承恩",
            "内容": "渔艇深依岸，炊烟远隔林。喜无俗客到，时有幽人寻。\n落日心犹壮，中年感易侵。考槃仰先哲，千古继高吟。"
        },
        {
            "标题": "东郊别业用前韵 其三",
            "作者": "孙承恩",
            "内容": "危石当窗叠，疏林傍水成。万竿脩竹色，一径野花明。\n土沃宜耕稼，村荒少送迎。坐来鸡犬静，长日掩门衡。"
        },
        {
            "标题": "东郊别业用前韵 其四",
            "作者": "孙承恩",
            "内容": "草阁临鸥渚，衡门接鹭沙。披星催刈穫，冒雨看移花。\n有感歌黄鹄，无才咏落霞。幽怀聊喜述，非欲向人誇。"
        },
        {
            "标题": "东郊别业用前韵 其五",
            "作者": "孙承恩",
            "内容": "性僻违时好，居閒惬赏心。昼眠来雨阁，晓栉坐风林。\n密藻潜鱼稳，寒丛聚雀深。空花看世事，一慨雍门琴。"
        },
        {
            "标题": "东郊别业用前韵 其七",
            "作者": "孙承恩",
            "内容": "抗志浮荣外，游心邃古初。幸兹投散迹，政类爱吾庐。\n庾有新登粟，家藏旧赐书。陶然足俯仰，不欲赋贫居。"
        },
        {
            "标题": "东郊别业用前韵 其一",
            "作者": "孙承恩",
            "内容": "何处容归隐，诛茅辟此庄。山青纷作供，云白缭为墙。\n野竹生当户，宵虫鸣近床。水边与林下，时自放歌长。"
        },
        {
            "标题": "过东禅寺友人书斋小酌二首 其二",
            "作者": "孙承恩",
            "内容": "交情怜久别，今日此寻君。话旧消清坐，开樽对白云。\n乾坤空落落，世事总纷纷。不尽留连意，归途已暮曛。"
        },
        {
            "标题": "东郊别业用前韵 其二",
            "作者": "孙承恩",
            "内容": "济世无长策，归休有敝庐。云山如媚客，花鸟亦忘予。\n冥悟安心法，閒抄种树书。即看幽隐兴，宁羡市朝居。"
        },
        {
            "标题": "喜晴",
            "作者": "孙承恩",
            "内容": "秋来合沓多玄阴，只疑白日终幽沉。今朝歘然睹奇事，铜钲烂烂悬青林。\n如饥得餐病得愈，鸟亦为歌蝶为舞。少乾沮洳天廓清，老夫便向东郊行。"
        },
        {
            "标题": "东郊别业用前韵 其六",
            "作者": "孙承恩",
            "内容": "掩户青春静，焚香斗室虚。地留高士宅，天锡野人居。\n自喜迂慵称，惭于礼法疏。行藏俱有命，莫问道非欤。"
        },
        {
            "标题": "过东禅寺友人书斋小酌二首 其一",
            "作者": "孙承恩",
            "内容": "何处藏修地，禅房云水东。院深无犬吠，门僻有苔封。\n万里看雕鹗，三冬困蛰龙。不须悲世事，且领一尊同。"
        },
        {
            "标题": "和张龙湖山行",
            "作者": "孙承恩",
            "内容": "冬霁郊原静，天开水墨屏。疏林出茅屋，寒日翳云汀。\n逸思迢玄览，长歌入紫冥。山中少尘事，僧户昼长扃。"
        },
        {
            "标题": "洞仙歌 中秋无月和徐少湖",
            "作者": "孙承恩",
            "内容": "广寒宫冷，望杳蓝桥路。无奈婵娟被风妒。驾长梯、扫开云翳，放出冰毬，又秖恐、海底骊龙抱住。\n有良朋三五。漫倒芳尊，且教迟回唱金缕。洗梧桐露下、衣袂生凉，漏转层城未归去。\n已"
        },
        {
            "标题": "清明日都人士俱为扫松之行儿子克弘告予曰儿不随父拜垄上三岁矣闻之怆然因述以诗",
            "作者": "孙承恩",
            "内容": "纷纷士女出郊行，处处兹晨报本情。宦海一为乡垄隔，天涯三见岁华更。\n已孤禄养惭乌鸟，未有涓埃答圣明。稚子有言吾忍听，不堪回首泪纵横。"
        },
        {
            "标题": "洞仙歌 次韵寿顾太恭人",
            "作者": "孙承恩",
            "内容": "薰风解愠，正葛衣轻透。绮席初行争献酒。有令子、金带绯袍两孙，玉立沸笙歌，共向北堂称寿。\n荣养谁能似，屈指春秋，更六岁慈龄届九。最喜是孙曾、保姆新擎，娱老眼、男东女右。\n近王母、传书已名注长生，为报君知，君须信否。"
        },
        {
            "标题": "洞仙歌 十六夜对月",
            "作者": "孙承恩",
            "内容": "银蟾皎洁，万里清辉满。云翳长风尽吹散。想天公、也自知我昨夜无聊，还赐与，通宵尊前吟玩。\n海门龙起立，我亦狂来，醉舞婆娑影凌乱。恐嫦娥笑我、华发苍颜，不悟流光暗中换。\n从言有月即中秋，恁乐事、赏心不须分判。"
        },
        {
            "标题": "都下寄友人五首 其三",
            "作者": "孙承恩",
            "内容": "路入蟠龙屈曲成，荒原依约近佳城。蘋汀蓼渚柴门月，与子清宵来往行。"
        },
        {
            "标题": "都下寄友人五首 其五",
            "作者": "孙承恩",
            "内容": "欲报君王转觉难，不堪意兴渐摧残。蟠龙塘上思归隐，共子溪边把钓竿。"
        },
        {
            "标题": "都下寄友人五首 其一",
            "作者": "孙承恩",
            "内容": "蟠龙塘上草堂前，摵摵松楸暮雨天。茗盌炉薰对终夕，曾谈往事各潸然。"
        },
        {
            "标题": "都下寄友人五首 其四",
            "作者": "孙承恩",
            "内容": "东溪溪上树交加，潇洒茅堂傍竹斜。何日归来频过子，共尝春笋摘枇杷。"
        },
        {
            "标题": "都下寄友人五首 其二",
            "作者": "孙承恩",
            "内容": "老去年来厌世情，无边归思逐时生。蟠龙塘上菑畬好，我欲归来课仆耕。"
        },
        {
            "标题": "便面 其三",
            "作者": "孙承恩",
            "内容": "人住桃花源里，舟横独柳溪傍。狼籍湿云片片，幽閒凫鸟双双。"
        },
        {
            "标题": "雨中过颜东郊五首 其二",
            "作者": "孙承恩",
            "内容": "扁舟荡双楫，溪涧穿窈窕。雨行良不恶，况得所历妙。\n依依墟里烟，落落展遐眺。冥濛云树昏，荏苒风竹掉。\n高桑布谷鸣，远渚鹳鹤叫。时惟农事急，蓑笠逮翁媪。\n小桥曲通村，竹所期遥造。不似山阴翁，匆匆遽回棹。"
        },
        {
            "标题": "发龙州",
            "作者": "孙承恩",
            "内容": "犹豫识每闇，差池意徒勤。炎荒一弭节，忽忽越两旬。\n交南已在即，望望隔片云。天意限夷邦，无缘被皇仁。\n翩翩返皇华，言归复兹晨。重来或无期，欲去还逡巡。\n行役岂不劳，中止非我心。使职自无状，仰首惭苍旻。"
        },
        {
            "标题": "寄寿大宗伯汪石潭先生",
            "作者": "孙承恩",
            "内容": "天上风云会，人间福履优。尚书践台斗，学士下瀛洲。\n圣井神光合，灵山瑞霭浮。高闳张寿域，华降集清秋。\n曲度南飞鹤，年标北海筹。达观欣失马，静虑不惊鸥。\n岁月双蓬鬓，丹青万卷楼。登高谢安屐，访旧剡溪舟。\n薄海瞻全节，中朝仰令猷。九重优老典，行矣贲林丘。"
        },
        {
            "标题": "七月廿七日借曹锦溪舟出郭小泛戏作呈舟主一笑二首 其二",
            "作者": "孙承恩",
            "内容": "摇落楚江湄，秋风独棹时。孤云淡离思，斜日照吟髭。\n忽想横江鹤，因看入水鹚。天随有真趣，吾欲共襟期。"
        },
        {
            "标题": "七月廿七日借曹锦溪舟出郭小泛戏作呈舟主一笑二首 其一",
            "作者": "孙承恩",
            "内容": "画舸随潮发，幽怀颇自宜。鹭移参别渚，蝉咽送高枝。\n碧水静风浪，黄花惊岁时。世途多感慨，吾意欲何之。"
        },
        {
            "标题": "再和玉溪四咏 其二",
            "作者": "孙承恩",
            "内容": "池上莲栽密，年华不负公。香分巴子宅，色夺梵王宫。\n滥滥蘸清泚，袅袅泛光风。昔游如可继，欢赏莫教空。"
        },
        {
            "标题": "昨来南院叙庵阁老有诗赠别和韵却寄",
            "作者": "孙承恩",
            "内容": "三十年来逐晓珂，青袍如故鬓将皤。移官恰与疏慵称，恋阙翻增感慨多。\n官署晚山堪拄笏，江门秋水忆乘槎。盈虚曾究羲皇画，聚散无凭付浩歌。"
        },
        {
            "标题": "和许龙石山行四首 其一 晚趋功德寺遇雨",
            "作者": "孙承恩",
            "内容": "马蹄不为踏山忙，王事幽怀兴故长。疏霭淡云天杳杳，石林茆屋日荒荒。\n翠华有梦连清夜，野渡谁家系小航。坐对明灯忽闻雨，无边爽气入虚堂。"
        },
        {
            "标题": "宿功德寺二首 其二",
            "作者": "孙承恩",
            "内容": "老去河山系此心，上方钟鼓坐来深。乘閒欲问无生偈，却忆当年支道林。"
        },
        {
            "标题": "宿功德寺二首 其一",
            "作者": "孙承恩",
            "内容": "招提岁晚偶淹延，落木萧萧风色严。一榻和衣眠不稳，坐看明月度高檐。"
        },
        {
            "标题": "次韵赠答同年诸守谷",
            "作者": "孙承恩",
            "内容": "勋名虽足上凌烟，藻翰于今尔擅贤。不为风波当日里，已看金紫十年前。\n秋深古桂香逾远，岁晚乔松色更鲜。禁掖清华人共羡，得兼吏隐即神仙。"
        },
        {
            "标题": "秋日杂咏二十三首 其二十一 咏古庙",
            "作者": "孙承恩",
            "内容": "古庙知何代，萧萧秋日荒。丹青既剥落，香火亦凄凉。\n怪鸟号深林，饥鼠窜空梁。残碑土花蚀，蔓草过人长。\n蛛丝网破牖，蜗牛上颓墙。神理有消歇，人事焉足伤。"
        },
        {
            "标题": "宿古寺",
            "作者": "孙承恩",
            "内容": "古寺何年辟，皇华亦偶来。疏风禅榻静，寒夜竹窗开。\n扰扰浮生世，悠悠浩劫灰。中宵眠不稳，羁思转难裁。"
        },
        {
            "标题": "南斋十咏 其七 故纸",
            "作者": "孙承恩",
            "内容": "素质明云浪，分来自剡溪。卷舒曾未试，箧笥已多时。\n覆瓿吾宁忍，摛文子亦宜。犹思畴昔遇，心事重相期。"
        },
        {
            "标题": "和李叙翁阁老观莲之什",
            "作者": "孙承恩",
            "内容": "阁外盆蕖竞晓风，翠蕤碧盖护新红。移来华岳峰头种，幻作仙人掌上工。\n丹渥晴云涵綵幕，芬菲瑞霭散彤宫。调元再见敷成日，栽植谁非燮理功。"
        },
        {
            "标题": "题大司空鹤山李公完名卷",
            "作者": "孙承恩",
            "内容": "造物靳全名，君子慎晚节。颠冥利欲途，出处多玷缺。\n我观鹤山翁，行志亦已决。当其直道时，奸党共媒孽。\n矫矫节乃见，知几保明哲。其于视爵禄，何啻吹一吷。\n皇心悯忠直，天语极谆切。完名两大字，星日共昭揭。\n云卧阅寒暑，甘心采薇蕨。徵书复来朝，八座扬茂烈。\n极知高世志，梦想故山月。我怀仲山父，兹义久断绝。\n俯仰千古情，临风且嚅嗫。"
        },
        {
            "标题": "院中观莲四首次少詹黄太泉韵 其二",
            "作者": "孙承恩",
            "内容": "金塘石槛禁庐东，喜见芙蓉出水红。香远澹浮尘界外，睡深娇倚月华中。\n霞幖冉冉采珠露，翠葆重重障晚风。静玩了无尘俗念，恍疑身在水晶宫。"
        },
        {
            "标题": "院中观莲四首次少詹黄太泉韵 其三",
            "作者": "孙承恩",
            "内容": "若耶仙子下丹丘，笑倚寒漪净不流。沆瀣和香澄玉宇，星河乱影转琼楼。\n六铢荏苒凉轻沁，万玉玲珑翠欲浮。迢递梦魂何处所，商飙吹老五湖秋。"
        },
        {
            "标题": "院中观莲四首次少詹黄太泉韵 其四",
            "作者": "孙承恩",
            "内容": "谁种名花近玉堂，地灵物异发祥光。风披白日翻琼盖，露冷青冥浥绛裳。\n浪说齐宫曾拟步，不须汉署别焚香。閒来吟眺浑忘倦，葛苧飕飕生暮凉。"
        },
        {
            "标题": "院中观莲四首次少詹黄太泉韵 其一",
            "作者": "孙承恩",
            "内容": "名花旖旎入秋多，赏兴休教错莫过。自是灵根分太液，秖疑净质洗银河。\n玉京绛节承仙宴，洛浦霓裳湿素波。惜取幽香思采掇，西风吹汝奈如何。"
        },
        {
            "标题": "同张石磐侍御游沈氏山庄三首 其一",
            "作者": "孙承恩",
            "内容": "短棹追游坐日间，嵚岑佳处亦跻攀。探奇觅胜真成癖，才了观湖又到山。"
        },
        {
            "标题": "观刈稻",
            "作者": "孙承恩",
            "内容": "秋霁郊原净，平畴刈穫空。千林留夕照，隔坞听高舂。\n数口劳生计，三时念仆功。流移多未复，能得几家同。"
        },
        {
            "标题": "秋怀和答友人戴师观五首 其五",
            "作者": "孙承恩",
            "内容": "肃肃风振叶，冥冥雨翻盆。羁人悄无事，兀坐掩重门。\n朱炎何有哉，暂得免蒸燔。澄神任偃仰，澹默灵台暾。\n简册有真趣，几席无嚣烦。兴来发嘉句，亦复开清樽。\n落魄浇愁肠，经营役吟魂。须臾华月上，耿耿依黄昏。\n薿薿庭下树，小结浓云屯。放情六合外，飘飘凌紫氛。"
        },
        {
            "标题": "古像赞二百零五首 其五十七 汉光武",
            "作者": "孙承恩",
            "内容": "白水龙兴，光膺宝历。日月重明，乾坤再辟。慎德勤政，身致太平。\n巍巍成功，匹休西京。"
        },
        {
            "标题": "鉴古韵语五十九首 其三十一 光武帝",
            "作者": "孙承恩",
            "内容": "武致中兴盛，文成帝载熙。持循每谦约，治理更勤咨。\n物欲无私好，权纲只自持。崇儒兴教意，永作后人规。"
        },
        {
            "标题": "寿宋樗庵辞四章 其一",
            "作者": "孙承恩",
            "内容": "大贝兮南金。昔公之出兮望崇士林。翩其归来兮三泖之浒九峰之岑。"
        },
        {
            "标题": "李白祠迎送神词三章 其一 迎神",
            "作者": "孙承恩",
            "内容": "兰江兮悠悠，望夫君兮中洲。药房兮芝宇，辛夷为橑兮桂为柱。\n神之来兮风泠泠，建云旆兮骑长鲸。屋梁兮明月，恍夫君兮见颜色。\n灵倏忽兮陟降，俨左右兮不可以像。灵惠我兮勿夷犹，灵不顾兮我心则忧。"
        },
        {
            "标题": "过嘉兴",
            "作者": "孙承恩",
            "内容": "望入吴山水，乡音听渐真。天涯空岁月，脚底几风尘。\n桑梓人情好，莺花客意新。男儿讵怀土，堂上白头亲。"
        },
        {
            "标题": "使交过嘉兴舟中对雨",
            "作者": "孙承恩",
            "内容": "雨上群山暝，云深万木稠。横斜飞迥野，飒爽送高秋。\n弭节依萧寺，孤吟倚舵楼。故园犹咫尺，早巳动离愁。"
        },
        {
            "标题": "早入天寿山值微雨二首 其一",
            "作者": "孙承恩",
            "内容": "晓踏桥陵路，沉沉雨在林。青山埋白日，黄殿肃玄阴。\n功德垂无尽，精英俨若临。无能酬覆载，空愧暮龄侵。"
        },
        {
            "标题": "早入天寿山值微雨二首 其二",
            "作者": "孙承恩",
            "内容": "日月环陵寝，烟云庵桧松。千年遗秘剑，万壑拱神龙。\n寂寞仙游远，氤氲王气重。轻雷来倏忽，挟雨过前峰。"
        },
        {
            "标题": "舟中闻时事有感五首 其二",
            "作者": "孙承恩",
            "内容": "明庭抗论意弥坚，只分微躯毕九泉。笃信亦知成底事，却尤前哲误诸贤。"
        },
        {
            "标题": "舟中闻时事有感五首 其四",
            "作者": "孙承恩",
            "内容": "百年后死痛无涯，地下宁追执论差。云暗九疑天路杳，欲从何处诉重华。"
        },
        {
            "标题": "舟中闻时事有感五首 其五",
            "作者": "孙承恩",
            "内容": "一灯幽燄照蓬窗，吾道从违孰主张。独起披衣夜中坐，静听疏雨落寒江。"
        },
        {
            "标题": "舟中闻时事有感五首 其三",
            "作者": "孙承恩",
            "内容": "即使程朱今复生，也须旧说一番更。若还究竟昆崙顶，姬孔明明有法程。"
        },
        {
            "标题": "舟中闻时事有感五首 其一",
            "作者": "孙承恩",
            "内容": "江湖廊庙自区区，稽首皇猷轶有虞。此夕忽惊传邸报，无眠终夜只长吁。"
        },
        {
            "标题": "邯郸道中",
            "作者": "孙承恩",
            "内容": "铜雀台荒烟草萋，蛾眉如梦鸟空啼。行人莫问当年事，漳水东流秋日西。"
        },
        {
            "标题": "鉴古韵语五十九首 其二十四 汉高祖",
            "作者": "孙承恩",
            "内容": "一剑兴王业，三章易暴秦。宽仁多伟度，明达更殊伦。\n好善若在已，听言如转轮。鲁邦经一祀，国脉倍精神。"
        },
        {
            "标题": "古像赞二百零五首 其四十二 汉高祖",
            "作者": "孙承恩",
            "内容": "皇矣高祖，天锡神武。一剑兴戎，光登九五。坦乎其真，廓乎其容。\n包括英豪，范围之中。"
        },
        {
            "标题": "古像赞二百零五首 其四十四 汉文帝",
            "作者": "孙承恩",
            "内容": "穆穆太宗，躬修玄默。抚世以柔，化民以德。其俗肫肫，其功泯泯。\n三代之后，孰如帝仁。"
        },
        {
            "标题": "古像赞二百零五首 其四十六 汉武帝",
            "作者": "孙承恩",
            "内容": "盛气当阳，雄才御世。嘉乐唐虞，狭小汉制。振举百度，征伐四裔。\n烨烨明明，恢我王治。"
        },
        {
            "标题": "初度自寿十三首 其八 三煞",
            "作者": "孙承恩",
            "内容": "享厚禄，已馀饶。只有个、终天一念，忍听风木悲号。\n那更扊扅，人一去，音尘杳。鹡鸰声断，死生骨肉，暗自魂消。\n愁绪千条。兀的是、一时凑着。"
        },
        {
            "标题": "初度自寿十三首 其一 中吕玉娥儿",
            "作者": "孙承恩",
            "内容": "初度今朝。灿祥光，寿星高照。宝鼎内、自把香烧。感亲恩，歌帝德，愧微躯难报。\n逝水滔滔。数年筹、吾生已老。"
        },
        {
            "标题": "初度自寿十三首 其三 赤颗桃",
            "作者": "孙承恩",
            "内容": "敢忘了、当年鞠育恁劬劳。过庭诗礼曾学。敢忘了、圣明作养滥与时髦。\n词林讲幄，忝贰春曹。我则是、素餐窃位曾无效。俯惭庸碌，仰愧贤豪。\n我则是、寸心惟有天知道。长日里、翘首仰青霄。"
        },
        {
            "标题": "初度自寿十三首 其九 青歌儿",
            "作者": "孙承恩",
            "内容": "恰便似、蓦地浮云，弥天不扫。恰便似、独茧春蚕，抽丝不了。\n并州剪，剪不断、野草根苗。展转无聊。回首迢迢。心旆摇摇。\n顾影萧萧。续世承祧。嗣子知学，有息垂髫。膝下痴娇。\n贤否何若叶爻。难期料。也只是、把苍天祷。浮荣身外，从今日、便可一笔勾销。"
        },
        {
            "标题": "何处难忘酒二首 其二",
            "作者": "孙承恩",
            "内容": "何处难忘酒，伤时变故多。有心羞末俗，无力障颓波。\n漠漠从谁问，悠悠竟若何。此时无一盏，弹铗不成歌。"
        },
        {
            "标题": "何处难忘酒二首 其一",
            "作者": "孙承恩",
            "内容": "何处难忘酒，茫茫宇宙间。浮生无百岁，壮志有千年。\n穷达非由我，贤愚不系天。此时无一盏，心事向谁宣。"
        },
        {
            "标题": "古像赞二百零五首 其五十六 扬子云",
            "作者": "孙承恩",
            "内容": "扬子好学，研精覃思。法言僻涩，太玄深奇。著述良勤，拟圣则缪。\n美新何为，名节斯疚。"
        },
        {
            "标题": "秋怀和答友人戴师观五首 其四",
            "作者": "孙承恩",
            "内容": "杨朱泣岐路，墨翟悲素丝。习染当自择，去适慎所之。\n流光俯仰中，昨者非今时。请看桃李花，倏忽成空枝。\n努力崇令德，研精寄幽词。少壮一无能，老大徒嗟咨。\n仙人不可学，漫托餐玄滋。落日不返照，逝水无回期。\n古人贱尺璧，此语当三思。"
        },
        {
            "标题": "雨中和答友人",
            "作者": "孙承恩",
            "内容": "风雨飘萧至，烟霏日夕深。二仪莽回合，万象尽阴森。\n龙蛰惭高隐，鹤鸣怀好音。何由得联席，重话百年心。"
        },
        {
            "标题": "秋怀和答友人戴师观五首 其一",
            "作者": "孙承恩",
            "内容": "清宵不能寐，起坐发哀吟。明月照高楼，浮云起层阴。\n百年宇宙内，慷慨忧思深。所思亦何似，世故万感侵。\n四时更代谢，光景易销沉。丈夫志事业，念此那能禁。\n美人隔秋水，倾想遗嘉音。报酬愧无侣，拟托双南金。"
        },
        {
            "标题": "秋怀和答友人戴师观五首 其二",
            "作者": "孙承恩",
            "内容": "月明姜被寒，掩映成独宿。天涯若飘泊，念我亲骨肉。\n春风吹荆花，负此正芬郁。慈闱奉晨昏，不得共粟菽。\n忧来浩无端，清泪动盈掬。萧条鹡鸰诗，展卷不忍读。\n嗣音久疏旷，引睇伫双足。明发当有至，灯花结新绿。"
        },
        {
            "标题": "秋怀和答友人戴师观五首 其三",
            "作者": "孙承恩",
            "内容": "美人生南国，丽质耀目明。与我结绸缪，执手瞻三星。\n并绾同心结，双吹紫鸾笙。中道忽暌违，迢递京国行。\n缪通金闺籍，欲去羁功名。空斋耿思忆，我岂如长卿。\n遥遥天涯梦，落月屋梁停。愧无缩地术，黯然伤我情。"
        },
        {
            "标题": "和陈石亭早梅之什",
            "作者": "孙承恩",
            "内容": "才见阳和转，相将风信催。似搀春色至，特向主人开。\n景较兔园早，诗同何逊才。独怜亭上石，欠我共徘徊。"
        },
        {
            "标题": "甘翁六十寿诗和乃弟几山司空韵二首 其一",
            "作者": "孙承恩",
            "内容": "美人家住芙蓉国，仙宅岧峣云雾窗。洞口春游花作阵，湖心晴泛水平江。\n真诠箓授五千字，瀛海筹输三十双。即向长安望南极，寿星昨夜照西邦。"
        },
        {
            "标题": "南斋十咏 其一 蠹简",
            "作者": "孙承恩",
            "内容": "书籍吾家物，经时脉络穿。香芸虚旧箧，科斗半陈编。\n贻后真良产，资身岂旧筌。犹思畴昔遇，日日共周旋。"
        },
        {
            "标题": "甘翁六十寿诗和乃弟几山司空韵二首 其二",
            "作者": "孙承恩",
            "内容": "文物衣冠见俊庞，堂开寿域敞云窗。案供遥借支矶石，酒酿平添濯锦江。\n洞里花明春冉冉，膝前莱舞玉双双。青城翠壁神仙窟，名胜从来说此邦。"
        },
        {
            "标题": "珠泾睡觉口号",
            "作者": "孙承恩",
            "内容": "纷纷饯别醉深杯，忘却离愁笑口开。夜半睡魂和酒醒，一时依旧上心来。"
        },
        {
            "标题": "和艮所留别韵",
            "作者": "孙承恩",
            "内容": "久别风标喜再瞻，客斋话对雨廉纤。高怀自喜清閒胜，舆论同嗟岁月淹。\n会有徵书还棨节，且将行色冒寒岩。阳春已是难为和，况复新章韵更严。"
        },
        {
            "标题": "伏波庙二首 其二",
            "作者": "孙承恩",
            "内容": "报主忠勤老益坚，裹尸有革即吾棺。明珠不俟千年白，铜柱终留百世看。\n绝塞悲风疑鼓角，荒山祀典俨衣冠。英雄一去空陈迹，落木萧萧生暮寒。"
        },
        {
            "标题": "读石江中丞因成堂记赋二十四韵",
            "作者": "孙承恩",
            "内容": "海宇开熙运，旬宣属老臣。赋才元杰出，为政必殊伦。\n巳见吁谟密，兼承大制新。图回方恳恳，敷绎故谆谆。\n宏议宗谟训，高词轶汉秦。岂惟书力役，实以寓经纶。\n轲籍称平政，羲经纪劳民。务三知体要，画一示规循。\n总总言都异，肫肫意独真。持衡应比石，察隐动如神。\n疏涤源无滞，调停理故因。欲将苏槁朽，咸与沐阳春。\n且识心多瘁，毋云力易陈。乾坤方鞅掌，时事重艰辛。\n杼轴民财困，东南国赋频。储胥资妙算，怀保藉深仁。\n周悉忧民念，勤渠报主身。会看功日峻，终拟道全伸。\n天为生贤佐，时方仰大钧。愿言依衮扆，跂足上星辰。\n久矣钦明德，艰哉踵后尘。具瞻方赫赫，雅度但恂恂。\n末俗堪谁语，迂衷窃自珍。祗将言作颂，敢谓业相亲。"
        },
        {
            "标题": "和张石盘侍御年兄过访之作二首 其一",
            "作者": "孙承恩",
            "内容": "倒屣迎骢马，焚香共草堂。情因樽酒洽，兴逐野云长。\n子特来乘暇，吾翻得少忙。不缘重交谊，经月懒冠裳。"
        },
        {
            "标题": "和张石盘侍御年兄过访之作二首 其二",
            "作者": "孙承恩",
            "内容": "曲径通蔬圃，清溪带草堂。野花随意好，鸣鹤向人长。\n得得閒中趣，悠悠物外忙。偶闻谈出处，为子欲褰裳。"
        },
        {
            "标题": "古像赞二百零五首 其一一○ 尉迟鄂公",
            "作者": "孙承恩",
            "内容": "烈烈猛气，纠纠雄力。崩围摧阵，前无坚敌。刚毅木讷，庶几其人。\n于古孰似，绛灌之伦。"
        },
        {
            "标题": "和张阳峰山行诗五首 其一 五佛寺",
            "作者": "孙承恩",
            "内容": "雅爱名山胜，春游惜未曾。幽怀渺何已，倦足尚堪登。\n欲问无生偈，还寻出世僧。风尘出汩没，秪益病颜增。"
        },
        {
            "标题": "和张阳峰山行诗五首 其五 洞口",
            "作者": "孙承恩",
            "内容": "回合连千障，谽谺豁两门。地幽春自老，云护昼长昏。\n细路纡吟屐，浮岚袭酒尊。时应猿鹿过，石藓印蹄痕。"
        },
        {
            "标题": "虎跑泉和坡翁韵三首 其一",
            "作者": "孙承恩",
            "内容": "远续曹溪水更香，云腴深甃石阴凉。百灵呵卫龙天肃，一线潜通地脉长。\n病体偶从窥胜迹，尘心应得悟迷方。为邀陆羽来同宿，击火烹茶试共尝。"
        },
        {
            "标题": "奉诏阅庶吉士卷和介翁韵二首 其一",
            "作者": "孙承恩",
            "内容": "阅士群公我滥同，王言赫奕炳如虹。须知独为储贤地，要是无分入彀雄。\n清庙岂容遗卞玉，云门合自识焦桐。庸愚廿载前叨与，愧乏涓埃答睿衷。"
        },
        {
            "标题": "奉诏阅庶吉士卷和介翁韵二首 其二",
            "作者": "孙承恩",
            "内容": "阁下群贤角艺同，彩毫挥染尽成虹。先唐甲第皆称俊，有宋宏词独擅雄。\n宝气一时呈匣剑，太音千古寄丝桐。明时报称惭无似，荐士聊为竭寸衷。"
        },
        {
            "标题": "虎跑泉和坡翁韵三首 其二",
            "作者": "孙承恩",
            "内容": "洞口风生薜荔香，万松阴护佛龛凉。禅僧独对青山老，游子贪依慧日长。\n世故极知俱幻想，安心何用觅奇方。探幽笑我真成癖，一滴甘泉合试尝。"
        },
        {
            "标题": "虎跑泉和坡翁韵三首 其三",
            "作者": "孙承恩",
            "内容": "古寺幽深石井香，西风吹我葛衣凉。数声清磬晚山碧，一榻白云秋兴长。\n解脱五蕴本非有，超离四大还无方。为喜灵源已烦渴，觅取远公涓滴尝。"
        },
        {
            "标题": "和张玉溪宫詹斋居二首 其一",
            "作者": "孙承恩",
            "内容": "玉堂虚寂称斋居，三日追陪笑语馀。月上广庭人未寝，星临高栋夜何如。\n风尘荏苒年华逝，江海分违故旧疏。廿载冯唐犹是昔，独随群彦曳朝裾。"
        },
        {
            "标题": "和张玉溪宫詹斋居二首 其二",
            "作者": "孙承恩",
            "内容": "此日清斋玉署居，乾坤回首廿年馀。我无术致玄丹就，君有诗吟白雪如。\n花妥幽阶香澹澹，竹摇虚牖影舒舒。素衣缁尽长安土，欲探兰苕织翠裾。"
        },
        {
            "标题": "和亭溪宫詹院中赏莲之什二首 其一",
            "作者": "孙承恩",
            "内容": "若耶溪上赏心违，玉署金塘喜共依。碧锦帐中簇西子，翠云堆里拥真妃。\n亭亭白日风翻盖，冉冉青冥露湿衣。最是张衡多妙思，清词健笔一时挥。"
        },
        {
            "标题": "和亭溪宫詹院中赏莲之什二首 其二",
            "作者": "孙承恩",
            "内容": "玉堂高宴群公集，为爱名花镇日从。浪说若耶云万叠，平分太液锦千重。\n莫教池上停歌板，已判归途听暮钟。清景情欢良不易，赏心须为惜从容。"
        },
        {
            "标题": "游郑园和张水南司成韵三首 其三",
            "作者": "孙承恩",
            "内容": "郑谷园居我兴同，吾园遥隔海云东。一春坐忆浦南雨，此日来瞻江上峰。\n返照渐催归路暝，昏鸦齐噪满林风。草堂净榻容相借，卧听城西野寺钟。"
        },
        {
            "标题": "送朱后斋赴河南",
            "作者": "孙承恩",
            "内容": "大省看筮仕，名门克象贤。忆逢君少日，今见我衰年。\n自是源流远，非关雨露偏。玈翁有遗迹，试问洛人传。"
        },
        {
            "标题": "贺新郎 六十初度自寿",
            "作者": "孙承恩",
            "内容": "初度今朝又。叹匆匆、年华逝水，岂堪回首。道老而今真是老，花甲已周之候。\n钟鼎勒、此生何有。圣世虚叨风云会，春卿崇重惭虚谬。\n只此志，誓无负。朝来独把梅花嗅。笑尘容、落寞萧条，与花同瘦。\n俯仰乾坤箕裘事，喜有龙儿凝秀。抱迂拙、从来如旧。\n欲把年筹重再数，不知天意还从否。聊自适，且斟酒。"
        },
        {
            "标题": "又赋红梅二首 其一",
            "作者": "孙承恩",
            "内容": "独占春风领众芳，薄寒初试绛罗裳。东皇似是嫌清淡，故与慇勤赠艳妆。"
        },
        {
            "标题": "古像赞二百零五首 其七十九 王右军",
            "作者": "孙承恩",
            "内容": "风节雅尚，清真自如。超出风气，规切浮虚。忧国忠诚，识治通达。\n翰墨风流，秪见其末。"
        },
        {
            "标题": "题红梅二首 其一",
            "作者": "孙承恩",
            "内容": "冷艳清香自一家，冰肌谁与傅丹砂。试看标格依然在，未信人疑作杏花。"
        },
        {
            "标题": "又赋红梅二首 其二",
            "作者": "孙承恩",
            "内容": "疏影横斜淡月明，珊瑚枝上晚风清。罗浮一觉游仙梦，吹入天台不再醒。"
        },
        {
            "标题": "题红梅二首 其二",
            "作者": "孙承恩",
            "内容": "姑射仙人朝玉皇，玉皇敕赐九霞觞。冰姿殢酒吹难醒，犹自风前倚绛妆。"
        },
        {
            "标题": "湖上早行",
            "作者": "孙承恩",
            "内容": "寒霏收尽看新晴，晓起偶从湖上行。青天微茫海色动，红日荡漾波光明。\n笙歌稍稍游人集，洲渚萧萧征雁鸣。湖山如此正可赏，惭愧当年游冶情。"
        },
        {
            "标题": "题华山图寿杨邃翁",
            "作者": "孙承恩",
            "内容": "噫嘘嘻，华山之高五千仞兮，峥嵘突兀摩苍穹。浑沌融结自太古，平地崛起开鸿濛。\n擎天屹一柱，倚日排三峰。神劖鬼凿何玲珑，自天堕下青芙蓉。\n丹崖翠壁竞森竦，洞穴渗澹生雷风。气吞衡岱如相雄，俯视众镇真丛丛。\n金精运元化，橐籥多神功。磅礴蜿蜒孕灵秀，生贤亦与嵩山同。\n石淙先生王佐姿，手握经济藏珠玑。降生实与申甫类，漫诧应昴并骑箕。\n生于滇南长湖南，江南有公亦增辉。我公固非一国士，三南要为天下奇。\n忆从髫年膺剡荐，云间鸑鷟人间见。夜月观书白玉堂，春风献赋黄金殿。\n摛毫挥帝制，云汉分天章。公于尔时欧与苏，金薤玉露垂琳琅。\n名藩寄旬宣，菁莪育多士。公于尔时程与朱，正学千年赖增气。\n南北容台掌帝祠，人谓我公夔与夷。昭回制作等前古，礼明乐备崇丕基。\n玉塞宣威雄屏翰，人谓我公韩与范。小试胸中十万兵，要以鞭笞折骄悍。\n西府尊严统六师，典司邦政专戎机。公也曾居毕公任，坐令万国嬉清时。\n柱石明堂位元宰，一德忠贞笃亮采。公今方作商阿衡，表正百官均四海。\n公生本自岳降神，盛大又与山同尊。诗家比兴窃取义，颂公还拟山嶙峋。\n乾坤有乔岳，宇宙有耆硕。我公未许寻常肩，兹山宁与他山匹。\n君不见山之气兮束郁喷泄无由平，散为灵光接太清。\n我公盛大出必异，剩有如前事业昭休声。为流分九河，为雨遍八极。\n我公忠勚在三朝，"
        },
        {
            "标题": "黄莺儿四首 其四 月",
            "作者": "孙承恩",
            "内容": "冉冉上遥天。散清辉，满大千。霓裳缥缈清虚殿，更筹正传。\n玉人未眠。栏杆十二凭来遍，对婵娟。莫教云掩，我欲醉西园。"
        },
        {
            "标题": "与吴石湖",
            "作者": "孙承恩",
            "内容": "吴子闭门读书常浃旬，草堂萧然无俗氛。静观物理欣有得，邈以富贵真浮云。\n巷东巷西寡相见，我亦抱病出门倦。知君不废笔砚功，寄我新诗月数遍。\n风雅道丧成浸淫，吾欲与子钩其深。会当尽去雕虫习，学和康衢击壤吟。"
        },
        {
            "标题": "送司成龚云岗赴南都",
            "作者": "孙承恩",
            "内容": "甲第声名重，朝廷宠渥频。人文开泰运，宇宙际昌辰。\n带绾金鱼丽，袍裁锦雀新。即看风轨地，原是庙廊珍。\n多士沾时雨，贤僚契德邻。盐梅须鼎辅，风采切朝绅。\n雅志希前哲，休光绝后尘。陶镕资大冶，礼乐范斯人。\n共仰师模盛，随看帝命申。高岗鸣彩凤，瀚海跃神鳞。\n将母瞻黄道，承欢侍锦茵。北堂娱永日，南国庆长春。\n惜别情何极，论交意独嚬。伫闻徵召下，翘首大江滨。"
        },
        {
            "标题": "吕梁行寄碧山张水部",
            "作者": "孙承恩",
            "内容": "长河北来势汹汹，吕梁洪头石砻磫。奔冲荡啮自悍激，到此那能不神悚。\n一从禹王开凿勤，万年常睹圣功存。回涛障澜自今古，鼎鼎森列雄乾坤。\n平原汗漫川靡靡，疏涤臣劳亦堪纪。神都翼翼俨天上，驿传侯荒总经此。\n我明朝贡通万邦，舳舻千里遥相望。天马已闻自西域，明珠复见来炎方。\n天马明珠自珍异，常赋由来重邦计。吴盐越米时经行，贾舶商舟日来去。\n什百牵挽劳夫丁，一唱千和无停声。顷刻波涛不相若，舟中往往呼神灵。\n我来正值淮水溢，浊流浑浑盘涡折。舂撞震荡驱万牛，舟行溯流论丈尺。\n炎风吹日烟埃黄，舟人舵师汗流浆。却望兹洪若天堑，使我未到心忧惶。\n岂知及兹水平缓，渊沦无复嵯峨见。故人相候慰行役，令我寂寞开笑脸。\n天风助我吹征帆，日落已见徐州山。安流几折复湍急，愁看孤舟偃当侧。\n人生忧喜准莫拟，始信从来行路难。"
        },
        {
            "标题": "中秋夜携酒访戴东滨",
            "作者": "孙承恩",
            "内容": "月色星光澹欲流，忽惊客邸又中秋。一年好景惟今夕，三载萍踪只浪游。\n怅望悬知千里共，孤斟难遣十分愁。极怜知己惟安道，乘兴还同较酒筹。"
        },
        {
            "标题": "寄家书",
            "作者": "孙承恩",
            "内容": "不尽乡愁意万分，匆匆无计挽行人。经时欲慰家人意，先把平安写较真。"
        },
        {
            "标题": "贺石门阁老得孙诗五首 其一",
            "作者": "孙承恩",
            "内容": "鲤庭喜见重添玉，纶阁开颜倍旧欢。已见琴书称有托，未容身世羡无官。\n奇英试辨啼声异，禄寿天教付畀完。掌上明珠宁有价，老怀一日几回看。"
        },
        {
            "标题": "贺石门阁老得孙诗五首 其二",
            "作者": "孙承恩",
            "内容": "老桂孙枝并秀难，兹欢应是异常欢。共占素履孚天道，直拟书香继祖官。\n胤祚几人三世见，乾坤万事十分完。名门德泽源流远，还有云仍奕叶看。"
        },
        {
            "标题": "和许龙石赏莲之什",
            "作者": "孙承恩",
            "内容": "莫谓寻芳已后时，犹堪一笑把琼枝。醲华向日微薰脸，残馥随风细入卮。\n太华峰头誇异种，若耶溪上负幽期。不须烂醉穷心赏，静对孤妍亦自奇。"
        },
        {
            "标题": "碧云寺泉亭二首 其二",
            "作者": "孙承恩",
            "内容": "轻烟冉冉草侵沙，野水桥边一树花。忽忆江南思无那，绿阴深处是吾家。"
        },
        {
            "标题": "江舟对月",
            "作者": "孙承恩",
            "内容": "静夜瞻明月，孤唫怆客神。独怜蟾窟地，能照白头人。\n细草虫鸣近，深林鹊啭频。明朝清镜里，霜鬓又添新。"
        },
        {
            "标题": "贡院将揭榜借韵",
            "作者": "孙承恩",
            "内容": "五夜文光射斗寒，穿杨破的若无难。沧波龙起雷初震，碧海鹏抟宇正宽。\n定有玄徵来梦里，好占喜色上眉端。曲江红杏饶春色，羡尔明朝走马看。"
        },
        {
            "标题": "閒居写怀",
            "作者": "孙承恩",
            "内容": "七十稀从古，吾生隘五年。不缘脩摄致，颇藉药功全。\n感激君恩重，优游老景延。风尘过梦里，意兴托樽前。\n穹壤蘧庐似，义娥转毂然。行藏今皓首，心事只青天。\n爱竹多留笋，浇花曲引泉。幽斋无俗事，时咏远游篇。"
        },
        {
            "标题": "秋日杂咏二十三首 其七 咏郊野",
            "作者": "孙承恩",
            "内容": "落日下平芜，远水涵晴空。西风正摇落，澹霭何冥濛。\n千山生夕阴，一望远近同。草色迎霜白，枫林借春红。\n平坡散归羊，云外号征鸿。依依野人村，处处闻高舂。"
        },
        {
            "标题": "殷墟",
            "作者": "孙承恩",
            "内容": "风木萧萧落叶多，牛羊日晚下平坡。狡童千载神游处，来听当年麦秀歌。"
        },
        {
            "标题": "借韵赠桂翁介翁二老",
            "作者": "孙承恩",
            "内容": "几年江海停云思，此日岩廊祝寿卮。周召自臻平格理，皋夔正是协恭时。\n共言朝署钦明德，况值王储喜得师。赞佐时几多暇豫，伫承台制颂龙池。"
        },
        {
            "标题": "秋日杂咏二十三首 其六 咏禁省",
            "作者": "孙承恩",
            "内容": "月临仙人掌，风生承露盘。曙色尚熹微，秋色凛高寒。\n千门俱洞开，六龙驾舆鸾。陛戟用虎旅，钩陈列鹓班。\n箫韶奏雍雍，剑佩鸣珊珊。惟应多瑞气，日绕蓬莱山。"
        },
        {
            "标题": "古像赞二百零五首 其七十五 晋武帝",
            "作者": "孙承恩",
            "内容": "帝资弘裕，明达好谋。纂述先志，混一九州。礼优三恪，忠厚之道。\n贻谋弗臧，识者所少。"
        },
        {
            "标题": "夏日水殿纳凉应制次韵",
            "作者": "孙承恩",
            "内容": "爽气浮蓂荚，薰风泛芰荷。晴开天滉漾，石甃碧嵯峨。\n翠仗千官从，芳朝万乘过。瑶宫聊驻辇，水殿忝联珂。\n帝道惟清净，皇襟顺太和。宁须周室箑，欣戴舜弦歌。\n华栱生灵籁，飞烟隐女萝。恍疑云出窦，不见袜凌波。\n自庆三辰豫，才惭五字哦。空传晋河朔，似奉召卷阿。\n愿得清阴普，从知惠泽多。对时垂拱治，万载保山河。"
        },
        {
            "标题": "送杨东川赴监利训导",
            "作者": "孙承恩",
            "内容": "迢递荆门道，看君领教行。家从故乡挈，士喜近郊迎。\n云散狮山出，风来鹤泽清。仲宣楼尚在，作赋继休声。"
        },
        {
            "标题": "谢锦衣孙伯泉写菊见惠",
            "作者": "孙承恩",
            "内容": "孙侯赠我此画菊，我疑图来自甘谷。昔时黄筌少传派，近岁陶成共机轴。\n怪石磊磊苔藓斑，苍崖屈曲鸣高湍。轻红嫩白巧相错，黄金紫玉纷成团。\n石根细草青绵茙，三四筼筜森作丛。野花无名亦竞秀，云烟澹浥开秋容。\n我家故园东海侧，篱落年年费栽植。别来岁久应荒芜，天涯对画空相忆。\n我言孙侯画菊不是画，精神似与菊俱化。晚节寒香秪自知，精思妙墨何论价。\n坐玩还多逸兴生，骚人千古怀幽贞。更须孙侯拂绢素，画取老夫餐落英。"
        },
        {
            "标题": "观竞渡歌",
            "作者": "孙承恩",
            "内容": "城中千门悬艾虎，汨罗江头沸箫鼓。此时竞渡人聚观，蹑足骈肩似环堵。\n轻舟利楫江之湄，长风猎猎吹红旗。纠徒选侣分党与，一心各欲争神奇。\n击节扬枹竞争进，万楫齐飞不容瞬。岸傍观者为助呼，拔帜期谁先得俊。\n斡波擘水喷琼瑰，群龙跃出银山堆。儿郎棹歌声愈厉，阗阗鼓急喧如雷。\n贾勇争先谁肯待，壮士衔枚期奏凯。急惊夺得锦标呈，千人万人齐喝采。\n须臾竞罢各停舟，酬劳更复刲羊牛。龙舟出水倚屋舟，留取来岁还嬉游。\n嗟吁此曹真戏剧，快美傍观亦何益。莫言尔技真有神，江水无情不汝识。"
        },
        {
            "标题": "曹十峰便面和韵二首 其二",
            "作者": "孙承恩",
            "内容": "頫仰乾坤笑屈平，无端江上自悲鸣。扁舟随处堪容与，便是求鱼也自清。"
        },
        {
            "标题": "曹十峰便面和韵二首 其一",
            "作者": "孙承恩",
            "内容": "扁舟江上暮潮平，白露横空鹳鹤鸣。为问行歌都市客，风尘能得似君清。"
        },
        {
            "标题": "次韵谢吴黄洲郡守过访",
            "作者": "孙承恩",
            "内容": "瞻企时常切，追陪此日亲。偶同山简兴，来赏习池春。\n真率惟蔬具，迂疏愧野人。醉馀犹自整，随意岸乌巾。"
        },
        {
            "标题": "和答宣龙田自况之什二首 其二",
            "作者": "孙承恩",
            "内容": "老我催颓渐，惭犹逐少年。官情聊漫尔，野性故依然。\n浅薄叨天眷，尸鳏愧俸钱。何当返初服，习静息诸缘。"
        },
        {
            "标题": "送全九山太史使鲁藩",
            "作者": "孙承恩",
            "内容": "冰雪岁云暮，西风折柳条。皇华重文德，藩邸挹台杓。\n剑气冲晨雾，恩光遍鲁郊。玉堂推宿学，伫望早还朝。"
        },
        {
            "标题": "鉴古韵语五十九首 其四十 肃宗代宗",
            "作者": "孙承恩",
            "内容": "克复劻勷日，勤劳亦守成。权阉播威福，悍后障聪明。\n继世惟姑息，何时见治平。酿成藩镇乱，消沮愧王灵。"
        },
        {
            "标题": "句曲山房歌王克斋司徒请赋",
            "作者": "孙承恩",
            "内容": "句曲古灵壤，嵯峨屹高空。遥联峨眉秀，近接钟山雄。\n传闻兹地神仙居，卜筑今有高人庐。高人谁欤世居此，今司徒公太原裔。\n司徒精舍山之阳，林屋窈窕开青苍。门前溪九曲，屋后松千章。\n水石岚霏地深迥，自喜幽栖远人境。读易梅窗清夜徂，鸣琴草堂白昼静。\n山中昔有华阳翁，著书于此巢云松。玩云听松自怡悦，独善不救苍生穷。\n司徒当年早致身，大鹏九万排风云。扬历内外三十载，剩有事业扬清芬。\n顷来都门得良会，示予山图同展对。知公身在霄汉上，故园时时劳梦寐。\n鸿飞矫矫羡莫扳，衡门幽幽生暮寒。颇疑中林猿鹤怨，几见石径莓苔斑。\n小山桂枝高几许，木落清吟山鬼语。翠巘秋来多白云，玉田春深涨红雨。\n公今正作商家霖，忠荩九重知眷深。崇崇鼎铉日柄用，迢迢故国空驰心。\n他时功成冠拟挂，再向山前开绿野。"
        },
        {
            "标题": "句曲山房为王克斋题",
            "作者": "孙承恩",
            "内容": "句曲名山古洞天，高人结屋擅林泉。千岩灵气云雷出，万壑晴光日月悬。\n剩有经纶禆大造，不希黄白注真诠。旧游猿鹤时相忆，夜夜清光北斗边。"
        },
        {
            "标题": "汉宫春晓图歌为克斋司徒题",
            "作者": "孙承恩",
            "内容": "斜日吹落明星稀，汉家宫里春云低。铜龙漏静午门辟，鱼钥声传万户齐。\n此时六宫人尽起，宝镜荧荧对梳洗。螺黛妆馀积翠烟，残脂涤去流红腻。\n龙脑入缕罗衣香，珠钿玉佩锵鸣珰。试问宫中谁第一，赵家姊妹誇新妆。\n东风习习春犹浅，小立徐行娇步软。梦馀杨柳尚含嚬，睡足海棠犹力倦。\n帘垂翡翠挂珊瑚，渐观花影摇金铺。閒理玉筝调锦瑟，官家上直听传呼。\n列屋盈盈尽妖冶，负宠争怜不相下。饰貌何如饰性情，当熊辞辇何为者。\n容光或有覆盆遗，燕笑宁知泣向隅。歌舞昭阳竞春好，凄凉长信恨更迟。\n春去春来年复年，人生岂得常娇妍。忽忽愁中添绿鬓，匆匆镜里改朱颜。\n沧海桑田讵胜道，富贵荣华孰长保。试看当时盛丽区，只今无地生芳草。"
        },
        {
            "标题": "鉴古韵语五十九首 其三十五 桓帝灵帝",
            "作者": "孙承恩",
            "内容": "逸德荒君度，刑臣擅主权。忠良空授命，凶德欲弥天。\n戾政招灾异，狂行污简编。岂知亡国论，遗恨在他年。"
        },
        {
            "标题": "哭都谏俞崇礼三首 其一",
            "作者": "孙承恩",
            "内容": "向晓从容话，俄惊生死分。牵衣频顾我，忍哭更呼君。\n书剑亲孤榇，精灵结暝云。无言向僮仆，衰泪落纷纷。"
        },
        {
            "标题": "哭都谏俞崇礼三首 其三",
            "作者": "孙承恩",
            "内容": "王事驰驱久，间关岭表行。才猷当首让，冰檗共心盟。\n似子堪人物，于今失俊英。临棺寄一恸，岂独友于情。"
        },
        {
            "标题": "哭都谏俞崇礼三首 其二",
            "作者": "孙承恩",
            "内容": "契阔无终日，颠危实异乡。皇天生变故，白日照苍黄。\n谊切幽冥隔，魂归山水长。病躯那值此，顾影独神伤。"
        },
        {
            "标题": "苦热行",
            "作者": "孙承恩",
            "内容": "此日亭午暑毒剧，火云如旗映天赤。杲杲白日照厚地，地皮尽作龟背坼。\n万生嗷嗷困曝炙，洪炉大冶烟焰赫。赤帝司权祝融助，风伯雨师皆屏息。\n眼见焦草木，还闻烁金石。我有宝剑百金直，只愁此时融作液。\n鲲鲸蛟龙徙窟宅，下归北海波涛黑。林乌戢羽兽深匿，我独何之坐蜗室。\n朝来忍饥渐过旰，虽有美馔何能吃。散发赤脚露两肘，蔑礼自愧难巾舄。\n人生脆薄本不堪，况是老夫衰病逼。有此酷烈相煎熬，岂得元气不消蚀。\n我闻太华之西昆崙北，四时常阴雪霰积。阴风凄凄惨寒栗，安得此身插两翼，一至其地消烦疾。"
        },
        {
            "标题": "后苦热行",
            "作者": "孙承恩",
            "内容": "昨日苦热欲发狂，袒跣大叫无遁藏，火云照夜星耀芒。\n今日不可更禁当，低垂郁蒸气如结，肌肤屡搔成痏疮。\n蕲竹八尺琉璃光，欲眠先看汗流浆，炎熇蕴隆遮日黄。\n松枝柏叶凝不动，长箑勤挥那得凉。四时平分乃恒理，阴阳二气翕以张。\n千古万古胡不尔，岂独此日为予殃。情随事变弗自觉，忧喜苦乐态失常。\n翻思冱寒冻欲僵，恨不置身火与汤。"
        },
        {
            "标题": "使郢昆阳城吊古",
            "作者": "孙承恩",
            "内容": "昆阳城头秋日凄，昆阳城下沙尘飞。风烟苍茫鸟不度，黄狐白狐向我啼。\n当年炎祚遭中否，鬼蜮因之盗神器。世厌王田伪井行，天教白水真人起。\n想当寻邑驱兵来，百万气焰如风雷。虎豹咆哮助威猛，已视汉种如灰埃。\n小怯大勇吁可异，杀气殷殷动天地。前徒倒戈势若崩，百万雄师一时溃。\n堂堂大义声四驰，天意所向谁能支。炎精再嘘复故物，祀汉配帝崇丕基。\n世往江山尚如故，城堞周遭宛楼橹。抚事吊古增慨伤，高情独有坡翁赋。\n严尤小竖非英才，委身篡逆胡为哉。留芳不能乃遗臭，千年唾骂谁为哀。\n代远已无冤鬼哭，野老时时得遗镞。我来无暇讯从容，想像犹然怆心目。\n只今海宇当清宁，闾阎不闻刁斗鸣。乾坤帝力尔不识，但乐犁锄歌太平。"
        },
        {
            "标题": "香山来青轩",
            "作者": "孙承恩",
            "内容": "矗矗群峰列画屏，四时空翠落檐楹。青山与我皆无意，那得机心管送迎。"
        },
        {
            "标题": "香山寺来青轩",
            "作者": "孙承恩",
            "内容": "坐想山亭多白云，飞岚扑雾共氤氲。即看几席青相映，政拟孤高思不群。\n雨过玉芝春昼永，风传僧呗下方闻。尘缘未了清游兴，有待幽深禹穴文。"
        },
        {
            "标题": "拟从幸玉霄公主山庄诗次王摩诘韵",
            "作者": "孙承恩",
            "内容": "迤"
        },
        {
            "标题": "贺石门阁老得孙诗五首 其五",
            "作者": "孙承恩",
            "内容": "老见佳孙心倍宽，膝前令子足承欢。黄扉介寿徵平格，绿野关情且耐官。\n人莫与期天自定，事无违愿福方完。魏家勋烈称千古，留取声华作对看。"
        },
        {
            "标题": "贺石门阁老得孙诗五首 其三",
            "作者": "孙承恩",
            "内容": "充闾喜见重门阑，此日庭除共一欢。盛德从知应有后，老怀方始惬为官。\n乔松元气神明护，仙果天家雨露完。赐笏剩教遗远泽，要留忠孝范模看。"
        },
        {
            "标题": "贺石门阁老得孙诗五首 其四",
            "作者": "孙承恩",
            "内容": "恭闻相府生孙日，杂遝朝绅喜助欢。犀钱重制皆珍赐，汤饼频调给大官。\n召公世德勋贤近，张老名贤颂祷完。调燮馀閒聊洒翰，阳春吟得遍传看。"
        },
        {
            "标题": "古像赞二百零五首 其一○六 李英公",
            "作者": "孙承恩",
            "内容": "矫矫英公，为时良将。料敌制变，敌莫与抗。荡定海宇，实多武功。\n孽后祸基，乃亏臣忠。"
        },
        {
            "标题": "送沈立斋赴吉安博士",
            "作者": "孙承恩",
            "内容": "振铎看君去，离筵惜袂分。人才重江右，名誉擅休文。\n秋夜听山雨，春风采涧芹。草玄扬子寂，传业郑生勤。\n圣世宁遗士，旌书会出群。未应虚岁月，迟子有奇闻。"
        },
        {
            "标题": "和郭杏冈秋日漫兴十二首 其四",
            "作者": "孙承恩",
            "内容": "忽忽悲时事，悠悠念此心。道穷知己少，性僻避人深。\n树色阴连屋，花香淡拂襟。尽于疏懒便，无补费光阴。"
        },
        {
            "标题": "寄题储苧西山亭和汪东麓韵三首 其三",
            "作者": "孙承恩",
            "内容": "吾闻莲塘曲，储子搆名山。石作三峰峙，溪流九折湾。\n尘中有兜率，海上见商颜。羡尔萃奇胜，谁言造物悭。"
        },
        {
            "标题": "古像赞二百零五首 其八十七 梁武帝",
            "作者": "孙承恩",
            "内容": "著述浩穰，齐鲁宿儒。性行简俭，山泽之臞。梵典徒勤，帝纪不立。\n反噬弯弧，皇图遂讫。"
        },
        {
            "标题": "留别方伯刘公",
            "作者": "孙承恩",
            "内容": "圣主敷皇极，名臣重保釐。千年开泰运，八叶际昌期。\n公也山川秀，巍然柱石资。萧何元应昴，傅说又骑箕。\n德盛人规范，才隆帝简知。毕公终辅相，方叔暂藩维。\n令出风雷动，恩行雨露滋。百司遵约束，多士仰光仪。\n老手便繁剧，宠才大展施。劳心虽惕励，退食每逶迤。\n勋业今如此，台衡实在兹。讵云追丙魏，直可继皋夔。\n望重心逾下，官崇礼益卑。故交虽久暌，葑菲正无遗。\n贱子惭庸劣，穷居叹蹇奇。壮心空突兀，末路竟差池。\n鄙俗方嗤哂，高情独奖推。赤心真自托，青眼匪公谁。\n德较丘山重，恩同鞠育慈。岂惟勤佩服，直欲镂肝脾。\n未信终沦落，还当策钝疲。埋光羞匣剑，脱颖志囊锥。\n落落乾坤大，悠悠岁月迟。焉能心怏怏，祗是守规规。\n自许当雄奋，从来耻伏雌。酬恩尤有地，报德岂无时。\n行矣真难负，天乎不可期。愿公多福祉，阅世享期颐。\n搦管纾情愫，当缄更忸怩。莫能名大德，聊用识微私。\n欲别心尤恋，临岐意独悲。西风吹去棹，翘首又天涯。"
        },
        {
            "标题": "游龙渊寺二首 其二",
            "作者": "孙承恩",
            "内容": "徙倚禅林胜，瞻依佛界宽。雨花飘石座，幡影落松坛。\n地迥红尘隔，云阴碧殿寒。一泓杳深黑，疑是有龙蟠。"
        },
        {
            "标题": "游龙渊寺二首 其一",
            "作者": "孙承恩",
            "内容": "蹑屐此登临，云关深更深。佛香霏雾气，僧呗殷潮音。\n竹院浮空翠，松窗积暝阴。世途吾亦厌，欲此学安心。"
        },
        {
            "标题": "秋兴八首用马西玄韵 其六",
            "作者": "孙承恩",
            "内容": "陆宝山浮万木巅，苍藤茆屋锁寒烟。千年古迹藏灵气，百道飞虹落涧泉。\n往事消磨残梦里，乡心摇荡五湖前。生平故旧多星散，怅望音尘各一天。"
        },
        {
            "标题": "天马歌赠马鹤沙二孙",
            "作者": "孙承恩",
            "内容": "渥洼之水龙马窟，代出异种超凡骨。此有老骥真权奇，俛首耻伏枥，平生远志弗一施。\n厥子更神俊，声誉已四驰。会须伯乐一顾价百倍，脱衔奋迅开霜蹄。\n伟哉二马显晦虽殊总莫匹，房星之精此降谪。钟奇毓秀自不乏，今看更有二驹尤雄特。\n骨骼开张气轩勇，先天汗血由来重。双瞳炯炯望四方，使我一见神为竦。\n将来岂受寻常羁，天闲抡入应有时。和鸾清节乃馀事，属车天仗随鸾旗。\n朝吴越兮暮燕蓟，变化何啻藐千里。过都历块看腾骧，周王八骏应同纪。\n君不见物有美恶百不抡，庸常世上何纷纷。二驹者风云得志骋高步，愧杀驽骀逐后尘。"
        },
        {
            "标题": "次双岩司马亭溪少宰夜酌联句韵",
            "作者": "孙承恩",
            "内容": "官理无休暇，良宵共此筵。地当深巷阻，候属一阳前。\n款语方谐洽，披襟各粲然。炉薰芝阁煖，灯晃锦袍鲜。\n霜月萦窗细，寒花照几妍。未窥风雅窟，试续孟韩篇。\n倚玉才难并，眈吟兴颇偏。冥搜超象外，角胜得奇联。\n壮拟戈挥日，狂思剑倚天。文章悲世代，声价仰前贤。\n翼亮须群彦，甄陶属大铨。尘劳方鞅掌，雅会合留连。\n星宿萧何履，风云祖逖鞭。汇征时正泰，端揆任弥专。\n白发催予老，青山结旧缘。病驹怀恋恋，威凤故翩翩。\n浮世看皆幻，虚名秪用传。有怀惭窃禄，无术解延年。\n兴尽归骖动，诗成彩笔悬。何时拟重会，把盏赋云烟。"
        },
        {
            "标题": "场中劳瘁弗怡偶念守谷赠韵再叠六首 其二",
            "作者": "孙承恩",
            "内容": "蟠龙陇上一犁烟，我慕樊生亦自贤。已结小堂依水曲，更栽脩竹傍窗前。\n天空万里冥鸿远，雨过千林橘柚鲜。寂历九峰秋色里，浩歌明月送飞仙。"
        },
        {
            "标题": "场中劳瘁弗怡偶念守谷赠韵再叠六首 其一",
            "作者": "孙承恩",
            "内容": "邯郸梦里一炊烟，勘破浮荣若个贤。豪气渐消华发里，草堂思搆碧山前。\n黄尘扰扰日月暗，白云英英颜色鲜。何当振衣从此去，骑鲸海上追群仙。"
        },
        {
            "标题": "初度自寿十三首 其七 满庭芳",
            "作者": "孙承恩",
            "内容": "吾行潦倒，疏慵成癖，不任煎熬。忆当年家食，将宠辱都抛。\n草堂中，听雨坐深宵。篷窗下，待月观潮。兀自揣，玉阶金阙无缘到。\n荷圣主、垂仁用草茅。因此上、八座幸虚叨。"
        },
        {
            "标题": "宝应湖风涛之险赠同舟三君子",
            "作者": "孙承恩",
            "内容": "解缆风威盛，扬帆暝色生。湖波昏浩渺，星月惨光精。\n荡漾中流险，喧呼半夜惊。入船跳急雨，跋浪偃长鲸。\n惶惑同舟侣，艰难共此情。病夫兴盥栉，舟子乞神明。\n河渚依微见，蒲丛渐次横。未须论近远，暂得免烦萦。\n慎重应无悔，濡袽合用铭。朝来同慰喜，相与记兹行。"
        },
        {
            "标题": "园居漫兴 其二十",
            "作者": "孙承恩",
            "内容": "推窗送远目，依依烟树开。白云拖片影，飞过北村来。"
        },
        {
            "标题": "园居漫兴 其六",
            "作者": "孙承恩",
            "内容": "嘉木交檐翠，新梢拂槛青。一双鱼虎子，飞近竹窗鸣。"
        },
        {
            "标题": "园居漫兴 其二十二",
            "作者": "孙承恩",
            "内容": "茂叶团阴密，繁枝结实低。独行时自摘，分食到童儿。"
        },
        {
            "标题": "园居漫兴 其十",
            "作者": "孙承恩",
            "内容": "虚亭万竹中，亭午日色薄。风寂不闻声，时闻落新箨。"
        },
        {
            "标题": "春日漫兴用前韵十二首 其十一",
            "作者": "孙承恩",
            "内容": "喜有同心友，时来慰索居。清谈成款洽，高谊正勤渠。\n消息占羲画，幽玄溯太初。却怜寡昧者，还此愧襟裾。"
        },
        {
            "标题": "园居漫兴 其二十四",
            "作者": "孙承恩",
            "内容": "启户凉风入，看云称稳眠。昼长人语静，高柳数声蝉。"
        },
        {
            "标题": "园居漫兴 其二十九",
            "作者": "孙承恩",
            "内容": "风动竹林响，浑疑作雨声。老夫忧旱切，日日听鸠鸣。"
        },
        {
            "标题": "园居漫兴 其八",
            "作者": "孙承恩",
            "内容": "溪头一朝雨，水长三尺馀。若教更终日，俯槛拾游鱼。"
        },
        {
            "标题": "春日漫兴用前韵十二首 其十",
            "作者": "孙承恩",
            "内容": "澹澹云生暝，阴阴日过衙。小窗穿燕子，高栋拂杨花。\n调瑟弦流水，醪醇斝泛霞。出门即尘市，车骑正喧哗。"
        },
        {
            "标题": "园居漫兴 其二十八",
            "作者": "孙承恩",
            "内容": "无事朝慵起，今朝步月中。呼儿抱瓮出，汲水灌花丛。"
        },
        {
            "标题": "园居漫兴 其二十一",
            "作者": "孙承恩",
            "内容": "散发高双屐，清宵步月明。水中有潜鱼，应知吾履声。"
        },
        {
            "标题": "园居漫兴 其九",
            "作者": "孙承恩",
            "内容": "高原独鹤下，远渚孤云飞。会意不可写，凉风吹葛衣。"
        },
        {
            "标题": "园居漫兴 其七",
            "作者": "孙承恩",
            "内容": "潮来水平堤，潮退水根出。何当修下牢，常使溪水溢。"
        },
        {
            "标题": "园居漫兴 其二十三",
            "作者": "孙承恩",
            "内容": "开园觅时蔬，稚子笑而语。摘来经几朝，今朝摘盈筥。"
        },
        {
            "标题": "园居漫兴 其二十七",
            "作者": "孙承恩",
            "内容": "楚客千畦蕙，侬家二亩蔬。草根随意长，无事欲亲锄。"
        },
        {
            "标题": "园居漫兴 其二",
            "作者": "孙承恩",
            "内容": "屋后万株花，垂杨拂岸斜。野人遥指认，望见是侬家。"
        },
        {
            "标题": "园居漫兴 其二十五",
            "作者": "孙承恩",
            "内容": "瓠白茄子青，软美胜粱肉。百年腐儒餐，饫饱堪鼓腹。"
        },
        {
            "标题": "园居漫兴 其二十六",
            "作者": "孙承恩",
            "内容": "小鸟相过熟，巢栖蔚荟中。恐令惊却去，不敢语儿童。"
        },
        {
            "标题": "和郭杏冈秋日漫兴十二首 其五",
            "作者": "孙承恩",
            "内容": "虚馆深秋色，閒情坐日西。幽花当槛落，小鸟傍檐栖。\n石罽苔漫砌，天书鹤篆泥。虽无观物妙，兴至亦堪题。"
        },
        {
            "标题": "舟中漫兴二首 其二",
            "作者": "孙承恩",
            "内容": "万里天南泛使槎，不堪乡思乱如麻。梦魂不为青山隔，昨夜分明又到家。"
        },
        {
            "标题": "和郭杏冈秋日漫兴十二首 其三",
            "作者": "孙承恩",
            "内容": "院静如僧寺，官閒类隐居。冻云低接树，露井暗通渠。\n虑淡入禅定，心游到古初。自知迂拙甚，底处曳吾裾。"
        },
        {
            "标题": "和郭杏冈秋日漫兴十二首 其一",
            "作者": "孙承恩",
            "内容": "禁密邻天上，清閒学瀼西。风光不相负，笔砚且幽栖。\n径僻花通牖，阶深藓护泥。兴来得佳句，自向壁间题。"
        },
        {
            "标题": "和郭杏冈秋日漫兴十二首 其二",
            "作者": "孙承恩",
            "内容": "雨后蛙喧吹，风前鹤报衙。观书焚柏子，临帖泛松花。\n客至檐鸣鹊，天晴散晚霞。此中清寂甚，底处着纷华。"
        },
        {
            "标题": "舟中漫兴二首 其一",
            "作者": "孙承恩",
            "内容": "平生酷有耽山癖，恨不移家住近山。万里兹行差慰意，看山去了看山还。"
        },
        {
            "标题": "园居漫兴 其四",
            "作者": "孙承恩",
            "内容": "树底通幽径，花阑亦逶迤。柔条未经缚，棘刺乱钩衣。"
        },
        {
            "标题": "园居漫兴 其三",
            "作者": "孙承恩",
            "内容": "雨后苔阶滑，朝来杖策行。未应轻踏破，爱此色青青。"
        },
        {
            "标题": "春日漫兴用前韵十二首 其八",
            "作者": "孙承恩",
            "内容": "节物随时变，浮云任此心。花香捲幔入，草色闭门深。\n感事空弹铗，怀贤每正襟。留连未归去，斜日度轻阴。"
        },
        {
            "标题": "和郭杏冈秋日漫兴十二首 其六",
            "作者": "孙承恩",
            "内容": "閒官稀候吏，玉署例槐衙。树隙鸟窥牖，水边鱼唼花。\n断虹低返照，残雨乱明霞。自是神仙境，幽幽远世哗。"
        },
        {
            "标题": "和郭杏冈秋日漫兴十二首 其七",
            "作者": "孙承恩",
            "内容": "未老先欣懒，辞人惯索居。爱花频葺土，引水亦穿渠。\n乳燕离巢后，高梧落叶初。时防候谒吏，聊复整冠裾。"
        },
        {
            "标题": "春日漫兴用前韵十二首 其九",
            "作者": "孙承恩",
            "内容": "厌俗俗难避，望山山更西。独怜玉署静，时有白云栖。\n对此花成阵，何妨醉似泥。好吟吾亦癖，重和隔年题。"
        },
        {
            "标题": "园居漫兴 其五",
            "作者": "孙承恩",
            "内容": "端居息众喧，静坐澹百虑。坐久不知夕，斜阳在高树。"
        },
        {
            "标题": "和答喻扬庵郡公五首 其一",
            "作者": "孙承恩",
            "内容": "宇宙宽如许，卑栖但一枝。何期野人屋，欣得大贤诗。\n高鸟冥冥去，飞花故故辞。美人隔秋水，无计镇相随。"
        },
        {
            "标题": "送张侍御巡盐淮南",
            "作者": "孙承恩",
            "内容": "张君西江英，秀色出天表。名声凛台端，玉立真皎皎。\n浩荡四方志，溟渤一杯小。淮壖有新命，冥鸿羡轻矫。\n斥卤穷东南，国计岂毫杪。岁久法滋玩，流弊剧澜倒。\n伤哉醝丁艰，轸念心悄悄。流移骨髓枯，存者颜色槁。\n贪墨诛求遍，豪滑侵渔巧。以兹弊百出，未易一一了。\n君诚济时才，柄用苦不早。通融有长策，至理在探讨。\n冰霜肃奸宄，阳春辑流殍。恩威两得所，夙蠹期一扫。\n秋风吹萧萧，旭日照杲杲。赠言不及他，持此永为好。"
        },
        {
            "标题": "送竹本与杨季玉二首 其二",
            "作者": "孙承恩",
            "内容": "知君雅意亦邻渠，判尽芳菲总不如。从此清风数竿足，子云亭作子猷居。"
        },
        {
            "标题": "明远楼次韵 其三",
            "作者": "孙承恩",
            "内容": "明远楼头咏碧霞，关心节序属昭华。即看燕谷冰霜地，会赏春明烂漫花。\n昼永苑云萦槛细，天空奎斗拂檐斜。都将化日氤氲气，散入闾阎百万家。"
        },
        {
            "标题": "鉴古韵语五十九首 其三十二 明帝",
            "作者": "孙承恩",
            "内容": "尚论东京治，人犹忆永平。宪章勤慎守，幽枉必昭明。\n养老仪文备，崇儒礼教兴。祗怜伤慧察，雅度欠含弘。"
        },
        {
            "标题": "明远楼次韵 其一",
            "作者": "孙承恩",
            "内容": "徙倚层楼眺晚霞，奎光午夜映文华。薄寒犹见燕台雪，微雨将催内苑花。\n云气荡胸扶日上，雁行决眦度空斜。万年文运当兹会，四海车书正一家。"
        },
        {
            "标题": "明远楼次韵 其二",
            "作者": "孙承恩",
            "内容": "突兀高楼倚太霞，重来登眺感年华。泥融紫陌将飞燕，寒勒青林未着花。\n阊阖九天当殿直，笙歌万井夹城斜。朱门画戟将军第，瑶馆琳宫羽士家。"
        },
        {
            "标题": "寿桂翁阁老次石翁韵",
            "作者": "孙承恩",
            "内容": "谟陈北阙金为鉴，寿祝南山玉作卮。一德共瞻难老日，百年恭际盛明时。\n臣邻绩拟夔龙匹，风雅坛推李杜师。怪底斗南腾瑞气，奎星昨夜降瑶池。"
        },
        {
            "标题": "牧牛词",
            "作者": "孙承恩",
            "内容": "郊原一雨馀，烟草柔更绿。田家儿约伴，骑牛趁晴牧。\n风日和煦坡垄平，徐徐且弗驱之行。乌犍既饱还复卧，夕阳倒射牛背明。\n老牸顾犊每却立，犊子喜跃时一鸣。安閒了无觳"
        },
        {
            "标题": "南昌",
            "作者": "孙承恩",
            "内容": "今秋气候异，九月犹炎蒸。客行苦驰驱，弭节南昌城。\n兹邦实巨镇，人事相频仍。招邀荷地主，疏佣怯承迎。\n思惟庚辰变，叛逆干天刑。兵戈苦骚屑，杀戮何纵横。\n我行经故墟，鸣禽寂无声。惨淡来悲风，酒带战血腥。\n壮哉孙与许，英风凛犹生。无由寄一尊，泪洒江涛清。"
        },
        {
            "标题": "西湖十景册为唐饬轩题 其十 千峰夜月",
            "作者": "孙承恩",
            "内容": "团团白玉盘，飞出千峰顶。山中有幽人，长廊步清影。"
        },
        {
            "标题": "南阳道中",
            "作者": "孙承恩",
            "内容": "靡靡川原接，萧萧征马鸣。西风吹叶下，残日抱林明。\n吊古悲歌动，伤时幽愤生。苍茫时极目，依约见孤城。"
        },
        {
            "标题": "和放棹即景兼述怀三首 其三",
            "作者": "孙承恩",
            "内容": "尘外黄金贱，尊中白发微。昔贤多遁世，老我巳忘机。\n明月如堪约，白云何日归。浮云应勘破，吾欲问渔矶。"
        },
        {
            "标题": "和放棹即景兼述怀三首 其二",
            "作者": "孙承恩",
            "内容": "宦业全无着，羁怀日更加。有书消白昼，无句咏青霞。\n雅调弦流水，悲歌剑拂花。茫茫沧海峤，回首未应赊。"
        },
        {
            "标题": "拟嘉靖圣德颂二篇 其二",
            "作者": "孙承恩",
            "内容": "于维上天，万物父母。大君宗子，天所畀付。天能生物，不能遂物。\n左右斯民，大君之责。生欲有养，终欲有归。不有王者，孰主孰依。\n维昔文王，泽及枯骨。掩骼埋胔，王政之一。世衰俗降，治不法古。\n虚文虽存，实政莫睹。流离委顿，掩覆莫施。下食蝼蚁，上食鸢鸱。\n吾皇圣神，心含大造。惠鲜茕鳏，绥辑饥殍。念厥没者，暴尸弃骸。\n孰悯孰恻，颠没草莱。阴雨霜月，冤语吟啸。朕主神天，宁不汝悼。\n天地虽大，或缺其仁。吾皇一念，旋乾转坤。乃召司徒，汝其度地。\n悉俾瘗埋，汝勿怠事。乃召宗伯，汝其询咨。捡括以行，俾无或遗。\n相彼王郊，其土埴埴。墓人冢夫，乃经乃画。千夫如云，万锸如雨。\n劳相踊跃，畚筑具举。屋如堂如，斧如坊如。崇崇连连，郁其冈如。\n于殇于厉，于士于旅。是凭是藉，是宅是处。焄蒿悽怆，若或有知。\n枯壤衔恩，冥途结悲。周文则仁，据所目见。善推其为，皇泽丕遍。\n皇泽丕遍，逮于重泉。矧也吾人，覆冒曷言。至和薰蒸，玄化坱圠。\n动植蒙休，民不天折。宇宙清肃，罔有害灾。怪妖藏灭，诸福毕来。\n补天不能，助地不及。百神效灵，左右拱翊。稽首圣皇，寿万千亿。"
        },
        {
            "标题": "偶作三首 其二",
            "作者": "孙承恩",
            "内容": "贫来甑里欲生尘，说与旁人肯信君。浩笑不须成戚戚，垄头禾黍渐堆云。"
        },
        {
            "标题": "偶作三首 其一",
            "作者": "孙承恩",
            "内容": "高眠不喜出门前，偶出多因俗事牵。一笑今朝羞失脚，固知终是不如眠。"
        },
        {
            "标题": "偶作三首 其三",
            "作者": "孙承恩",
            "内容": "生平不解倩东风，尽道东风着意浓。今日到来成一笑，东风原是不如侬。"
        },
        {
            "标题": "斋居奉和费鹅湖老先生韵四首 其四",
            "作者": "孙承恩",
            "内容": "良夜斋居倚玉堂，起听宫漏步长廊。凄风忽来作寒悄，澹月乍出延疏光。\n忽忽感时泪欲滴，渺渺怀人心独忙。明发出门有公事，拥衾不寐哀歌长。"
        },
        {
            "标题": "斋居奉和费鹅湖老先生韵四首 其二",
            "作者": "孙承恩",
            "内容": "忽递高吟到玉堂，从来大雅仰岩廊。欲倾鄙意歌棠棣，敢以铅刀齿末光。\n识短望洋闻道晚，才惭刻烛搆思忙。蓬瀛不禁清寒甚，嘹呖空庭鹤唳长。"
        },
        {
            "标题": "斋居奉和费鹅湖老先生韵四首 其一",
            "作者": "孙承恩",
            "内容": "陪祀群工重庙堂，遥瞻台席驻宫廊。祠分斗极将灵币，地切钧天荷宠光。\n奏对岂无忠悃布，精神还忆骏奔忙。曳裾我亦叨馀庇，称颂无能意独长。"
        },
        {
            "标题": "斋居奉和费鹅湖老先生韵四首 其三",
            "作者": "孙承恩",
            "内容": "风传银漏到虚堂，月色娟娟转屧廊。自信斋心无俗扰，独怜倚玉藉馀光。\n笑谈应作他年话，追逐真成两日忙。再咏阳春多警拔，诸君才思尽优长。"
        },
        {
            "标题": "重游沈氏山庄四首 其一",
            "作者": "孙承恩",
            "内容": "弭节追嘉会，留欢惜此筵。投壶青障里，洗盏白云边。\n东道千金意，皇华万里船。题诗不尽兴，把笔看秋天。"
        },
        {
            "标题": "送大宗伯张阳峰赴南都",
            "作者": "孙承恩",
            "内容": "潞河冰融春水阔，张公早向燕台发。嘉会恭承秩宗命，行旌遥指秦淮月。\n张公早岁登玉堂，南金大贝声煇煌。期以勋名接伊召，岂止文字追班扬。\n育才成均赞邦礼，晋贰铨衡相天子。天子式重留都情，作朕彤伯须公行。\n明时三礼公所谙，要使多士观仪刑。公也昔在留都仕，大作雄篇悬玉署。\n兴来还复玉署过，亭外琅玕好题句。凤皇台畔芳草深，白鹭洲边波跃金。\n时清事简足登眺，不妨并入阳春吟。大贤身系苍生望，辅世年龄正强壮。\n须知南辙非久留，行矣白麻催入相。"
        },
        {
            "标题": "送郭爱芝还吴兼致寿意",
            "作者": "孙承恩",
            "内容": "江湖放浪一閒身，共说高风似古人。老去陶朱犹货殖，秋来张翰忽思莼。\n一鞭行色都城雨，千里归帆海上春。闻道餐芝能得寿，寻常桃实不须论。"
        },
        {
            "标题": "悲萱永怀挽郑秋官母",
            "作者": "孙承恩",
            "内容": "北堂有萱草，郁郁呈华滋。西风动地至，一夕吹殒之。\n荼毒游子怀，眼枯泪成血。鸟啼白露零，中夜肠断绝。\n凄凉旧缝在，零落机杼寒。岂无牲鼎祭，不及生前欢。\n河水向东逝，滔滔无休息。此心明月如，达旦不改魄。\n水亦有尽处，月亦有亏时。思亲复思亲，一念无终期。"
        },
        {
            "标题": "李白祠迎送神词三章 其二 降神",
            "作者": "孙承恩",
            "内容": "灵夭矫兮既临，坐瑶席兮顾歆。咫尺兮不获以睹，渺余思兮心犹苦。\n酌清流兮荐觞，采兰花兮作殽脯。鼓瑟兮吹竽，致慇勤兮为君娱。\n君弗娱兮曷处，怅盘桓兮聊延伫。"
        },
        {
            "标题": "瑞雪三首 其二",
            "作者": "孙承恩",
            "内容": "朔雪千林盛，连天舞素英。依依巧作态，脉脉故无声。\n似在空明界，浑疑白玉京。感孚歌帝德，鼓舞贺升平。"
        },
        {
            "标题": "西湖十景册为唐饬轩题 其七 断桥烟雨",
            "作者": "孙承恩",
            "内容": "湖山澹空濛，堤上行人少。欲渡心忉忉，浩歌水云渺。"
        },
        {
            "标题": "瑞雪三首 其三",
            "作者": "孙承恩",
            "内容": "滕六恭承事，天孙巧散花。积来无玷垢，飞处故欹斜。\n精意通三极，欢声恊万家。皇风应有象，春色浩无涯。"
        },
        {
            "标题": "瑞雪三首 其一",
            "作者": "孙承恩",
            "内容": "帝锡丰年兆，春乘雪意来。花明禧圣院，琼积望仙台。\n飒沓来无尽，氤氲扫不开。九重昭泰象，万室仰尧阶。"
        },
        {
            "标题": "送王司马致政归",
            "作者": "孙承恩",
            "内容": "八座声华旧，三朝见老成。际时依日月，接履上台衡。\n圣眷怜耆硕，公心忌满盈。累陈丹悃疏，去结赤松盟。\n旭日明驺从，秋风引旆旌。天空红叶下，川渺白云平。\n访旧容僧款，寻幽带鹤行。乾坤看晚节，造化与完名。\n恋阙心犹赤，忘机梦自清。汾阳初解组，司马暂辞荣。\n出处随舒卷，功名任重轻。"
        },
        {
            "标题": "秋闺怨",
            "作者": "孙承恩",
            "内容": "罗袜轻移下玉除，木犀花下立踌蹰。西风日有南来雁，不见平安一札书。"
        },
        {
            "标题": "秋日泛舟",
            "作者": "孙承恩",
            "内容": "幽意渺无著，溪边掉小舟。天晴鸣野鹤，浪稳趁轻鸥。\n不俟鉴湖请，聊同笠泽游。悠悠随所适，吾欲听渔讴。"
        },
        {
            "标题": "秋兴八首用马西玄韵 其二",
            "作者": "孙承恩",
            "内容": "故相门前雀可罗，沙堤新筑拥鸣珂。波澄太乙摇星斗，月冷昭阳长薜萝。\n绝檄羽书频岁警，蔽天风雨入秋多。寒蛩阶下鸣声急，唧唧啾啾尔为何。"
        },
        {
            "标题": "秋兴八首用马西玄韵 其三",
            "作者": "孙承恩",
            "内容": "几向南邦仰北辰，属车无路从游巡。风云幸接夔龙侣，虚薄真惭憔悴身。\n多病少陵缘底病，酖人叔子岂欺人。崎岖世变江河下，寂寞羁怀感慨频。"
        },
        {
            "标题": "秋雨叹",
            "作者": "孙承恩",
            "内容": "海城秋深风雨急，天地黯惨鱼龙蛰。我欲出门道沾湿，独坐空斋百忧集。\n去年久雨禾尽伤，今年秋霪还作殃。白日不照天目盲，怅望涕泪悲穹苍。"
        },
        {
            "标题": "西湖十景册为唐饬轩题 其二 曲院风荷",
            "作者": "孙承恩",
            "内容": "虚阁极萧爽，菡萏摇清漪。坐来不知暑，香雾湿人衣。"
        },
        {
            "标题": "观群儿捕鱼",
            "作者": "孙承恩",
            "内容": "秋来久无雨，溪小落欲乾。茸茸聚众鱼，煦沬犹自欢。\n群儿竞褰裳，不暇具纶竿。举手如拾块，相矜共諠欢。\n脱者能几何，鳞鬣半摧残。白小莫比数，汩没泥水间。\n老夫濠梁兴，悠然每凭栏。戒儿勿尽取，致尔口腹馋。\n生平耳目隘，境外江湖宽。安得徙汝楫，相忘渺涛澜。"
        },
        {
            "标题": "西湖十景册为唐饬轩题 其八 延祥清晓",
            "作者": "孙承恩",
            "内容": "日出烟霏开，湖上散清霁。采采芙蓉花，怀人渺何处。"
        },
        {
            "标题": "螺川与杜元吉话旧二首 其一",
            "作者": "孙承恩",
            "内容": "九日江波上，一杯逢故人。清时无藻鉴，沧海有遗珍。\n惜会频催饮，临风漫正巾。王程还此别，回首隔云津。"
        },
        {
            "标题": "螺川与杜元吉话旧二首 其二",
            "作者": "孙承恩",
            "内容": "几载交游隔，兹晨笑语同。清樽酬令节，彩鹢共秋风。\n道谊襟怀里，乾坤感慨中。独怜鸡黍约，有日更从容。"
        },
        {
            "标题": "避寇移居入城",
            "作者": "孙承恩",
            "内容": "杜甫昔逃难，年始届五十。而乃自云衰，奔走病缠骨。\n我已七旬四，健步岂如昔。而亦婴祸患，仓皇事潜匿。\n我以二品归，岂甫坐贫戚。甫寓秦蜀地，万里苦行役。\n我不离乡井，止有城垣隔。惟思骨肉亲，不免抱于悒。\n况当远先祠，回首泪沾臆。仰叩天茫茫，主宰祈监识。"
        },
        {
            "标题": "瑞鹤仙 寿陆东湖尊堂太君",
            "作者": "孙承恩",
            "内容": "薰风飘绮户，正景属熙明，节当重午。高堂拱贤母，看华发童颜，又逢初度。\n遥空昨夜，灿南极、辉联宝婺。寿筵开、杂遝笙歌，古鼎沉檀烟吐。\n争睹。有子英贤，纡朱腰玉，作皇家心膂。云霄接武。\n满庭前，兰桂森如许。綵绒新绾长生缕。曲按南飞旧谱。\n待海筹、一百添齐，从头再数。"
        },
        {
            "标题": "因送胡子颇动归思借韵一首",
            "作者": "孙承恩",
            "内容": "宵梦山中薜荔衣，朝来匹马送将归。子承家学惟忠孝，我畏危途有是非。\n霜冷洞庭橙已熟，月沉鱼浦蟹初肥。茅堂夜雨秋堪听，望逐仙舟思欲飞。"
        },
        {
            "标题": "和玉溪斋居怀坊馆诸公",
            "作者": "孙承恩",
            "内容": "朝来喜色遍尧天，圣主明禋契上玄。且慰斋居共良夜，独惊衰鬓又新年。\n冥冥元化孚颙际，穆穆仙真陟降前。伐木有怀人不寐，一灯清焰对高眠。"
        },
        {
            "标题": "古像赞二百零五首 其三十二 吴季子",
            "作者": "孙承恩",
            "内容": "见礼知政，闻乐知德。观风列国，无子精识。让国全义，挂剑酬心。\n怀哉高风，无古无今。"
        },
        {
            "标题": "李白祠迎送神词三章 其三 送神",
            "作者": "孙承恩",
            "内容": "灵杳眇兮神轩轩，烂宫锦兮翩翩。墨花兮飞雨，俨龙鸾兮腾翥。\n欢弗固兮易离，望天门兮君欲辞。灵风生兮极浦，倏其旋兮不涉以遥度。\n吁莫顾兮扳莫留，褰余袂兮愿从子于昆崙之丘。"
        },
        {
            "标题": "题画册 其一",
            "作者": "孙承恩",
            "内容": "青山矗矗水舒舒，想见郊原霁雨初。绝似三高亭上望，人家依约树枝疏。"
        },
        {
            "标题": "古像赞二百零五首 其一○八 魏郑公",
            "作者": "孙承恩",
            "内容": "蹇蹇郑公，维古遗直。补衮纳忠，危言正色。诋黜霸杂，敷陈义仁。\n贞观治效，功无与伦。"
        },
        {
            "标题": "三笑图",
            "作者": "孙承恩",
            "内容": "道合混希夷，得意俱了了。相看本无愁，一笑山水杳。"
        },
        {
            "标题": "送郭使君赴太原节推",
            "作者": "孙承恩",
            "内容": "吾闻燕赵出豪俊，郭子才气何瑰奇。雕鹗翱翔整风翮，骅骝腾踏开霜蹄。\n除书小试还佐郡，轺车遥遥指三晋。读书读律一以贯，盘错恢恢有馀刃。\n问君听狱何所同，冰壶一片悬心胸。民俗简朴矧易治，依稀乃有陶唐风。\n桑乾河边冰已泮，春明门外日色烂。青鬓红颜照锦袍，道上行人谁不羡。\n新知义气情不无，何以赠子双昆吾。临风忼慨浩歌起，期子异政传京都。"
        },
        {
            "标题": "和陆俨山扈从山行二首 其二",
            "作者": "孙承恩",
            "内容": "剑舄先皇镇此山，神光灵气在人间。玄宫肃穆环千嶂，石兽嵯岈护九关。\n覆载岂能名帝德，丹青曾有识天颜。遗芳百世臣民念，何处龙髯更可攀。"
        },
        {
            "标题": "林山驿小坐口号三首初咏误谓临水故复足之 其一",
            "作者": "孙承恩",
            "内容": "地名临水原无水，只有风尘扑马鞍。却忆草堂三泖上，日临苔石弄潺湲。"
        },
        {
            "标题": "林山驿小坐口号三首初咏误谓临水故复足之 其三",
            "作者": "孙承恩",
            "内容": "仰看云鸟俯看鱼，林下从来得自如。即教此地堪娱赏，敢废王程一驻车。"
        },
        {
            "标题": "林山驿小坐口号三首初咏误谓临水故复足之 其二",
            "作者": "孙承恩",
            "内容": "门外清流涨碧深，更多林木贮秋阴。何处邮亭有如此，为我斯须净客心。"
        },
        {
            "标题": "拟古二十七首 其五",
            "作者": "孙承恩",
            "内容": "天于西北亏，地于东南倾。炼石补缺漏，蹴山塞重溟。\n洪河稽天流，象罔纷纵横。赤手障颓波，万古焉能成。\n漆室有隐忧，非啸邻妇惊。其力诚何施，其志良可矜。"
        },
        {
            "标题": "观梅行次答富春山",
            "作者": "孙承恩",
            "内容": "春山先生性超逸，山水平生好成癖。探奇览胜不惮劳，楚蜀名山遍经历。\n谢政归来更萧散，天与清缘谁解管。摆脱势利羞醯鸡，寻乐似嫌人世短。\n朅来复作观梅行，吴岭梅开春正晴。轻衣缓带自容与，閒云野鹤同高情。\n玄墓山中梅花窟，千树万树难髣髴。玉缀琼铺迷近远，英郁芬芳盛蓬馞。\n四方上下缟素同，虚明镜里无人踪。人行树间如踏空，十里廿里飘香风。\n凝霜积雪摇晨曦，霏霏雾霭沾裳衣。万籁沉沉莽寥阒，不知身世将何依。\n恍疑堕自冰崖里，琼楼玉宇将无是。尘世区区何有哉，庾岭孤山真蕞尔。\n吾闻海上姑射山，神仙乘云时往还。路通玄墓理或有，灵诠宝诀君曾传。\n餐吸沆瀣和玄津，酝酿藻思诗清温。言言绝无尘土气，句句尚带梅花春。\n多君示教感至意，顿豁老夫神志昏。"
        },
        {
            "标题": "岁聿其暮送朱东原司教东平六章",
            "作者": "孙承恩",
            "内容": "岁聿其暮，翔翔萧萧。言策其驽，送子于郊。"
        },
        {
            "标题": "和大宗伯张阳峰赏莲之什二首 其一",
            "作者": "孙承恩",
            "内容": "清曹了事早休衙，喜接名公一赏花。倚困似怜多寂寞，向人如语故欹斜。\n漫会翠管誇风味，更把瑶篇咏物华。胜会可教容易掷，城头须待听鸣笳。"
        },
        {
            "标题": "和大宗伯张阳峰赏莲之什二首 其二",
            "作者": "孙承恩",
            "内容": "小院筵开暑气微，残芳犹喜对斜晖。人从忙里时轻掷，花到秋来事便稀。\n泫露已看瑶实重，映空还藉翠云围。馀香惹得浑疑似，太液池头采佩归。"
        },
        {
            "标题": "约诸友游万泉庄二首 其二",
            "作者": "孙承恩",
            "内容": "一鞭款段喜陪君，指点高山多白云。地胜好教毛颖记，泉流拟把羽觞分。\n偷閒日月供潇散，放浪襟期薄世氛。幸际清班无俗事，太平游衍敢离群。"
        },
        {
            "标题": "阴雨连日阻赏莲之约花事亦少歇矣复得一绝速诸君子",
            "作者": "孙承恩",
            "内容": "我亦禅心悟色空，石栏干畔倚微风。从渠一夜都零落，要吸清香试碧筒。"
        },
        {
            "标题": "招友人赏莲二首 其二",
            "作者": "孙承恩",
            "内容": "池上红云映碧澜，草亭偏称把杯看。莫教一日蹉跎过，零落馀香空翠盘。"
        },
        {
            "标题": "招友人赏莲二首 其一",
            "作者": "孙承恩",
            "内容": "小圃来稀怯病身，芙渠空浸一池云。今朝忽动看花兴，洗"
        },
        {
            "标题": "约诸友游万泉庄二首 其一",
            "作者": "孙承恩",
            "内容": "万泉庄上风光好，共约明朝试一过。客里赏心能有几，城南村落况无多。\n不须腆洗供高会，只用清真称雅歌。俗务莫因成缱绊，试看春事又蹉跎。"
        },
        {
            "标题": "张文光都阃邀游西湖",
            "作者": "孙承恩",
            "内容": "七年不向西湖醉，此日真成两度游。三竺寺中秋渐肃，两高峰顶雨初收。\n云峦飞翠迎吟舫，水树分青落酒瓯。最爱主人多道气，不妨日暮为迟留。"
        },
        {
            "标题": "鉴古韵语五十九首 其四十二 宪宗",
            "作者": "孙承恩",
            "内容": "法祖追洪烈，勤咨想治平。威行藩镇戢，政一纪纲明。\n谋以明能听，功因断乃成。远猷虽弗竟，亦不愧中兴。"
        },
        {
            "标题": "西湖十景册为唐饬轩题 其三 竺寺晓钟",
            "作者": "孙承恩",
            "内容": "日入湖上昏，鲸音破寥阒。遥知诸僧定，炉薰坐禅寂。"
        },
        {
            "标题": "阻风同邓太守子几小酌崇礼舟中",
            "作者": "孙承恩",
            "内容": "野旷饶风色，江空阁使槎。一樽聊此会，万里共天涯。\n局覆谁应伯，枭成各自誇。腐儒浑不解，袖手看君哗。"
        },
        {
            "标题": "赠潜江田侯赴夔州别驾六首 其五",
            "作者": "孙承恩",
            "内容": "恭承新命拜恩荣，行色秋高白帝城。舒江浪偃迎官舫，巫峡云开见使旌。"
        },
        {
            "标题": "示侄",
            "作者": "孙承恩",
            "内容": "剔蠹莫剔深，爱木木反戕。责子莫责深，爱子成乖张。\n阿桂吾犹子，天资颇驯良。况复汝年岁，当亦知臭香。\n我心良念汝，骨肉情故长。诲汝刻骨言，汝母视寻常。\n今已年十七，已列大人行。顾汝犹童儿，立志殊未当。\n昔我京师归，汝肩始齐床。忽忽七年过，今已似我长。\n我目多阅人，英俊如云翔。弱冠富文学，下笔铿琳琅。\n汝负读书名，灭裂无一强。汝腹自空虚，汝貌徒昂藏。\n我每忆汝父，九原杳茫茫。死者不可作，感我涕泪滂。\n食桃弃其核，有子委路旁。骨肉天性真，有子焉得忘。\n昔汝父早岁，多才能文章。亦复敦行谊，有志驰四方。\n恨哉赋命薄，未立辄已僵。天道久必复，或欲于尔偿。\n我今诚念汝，念汝须扶将。有言不汝告，如瞽行伥伥。\n戒汝莫嗜酒，嗜酒志意荒。戒汝莫游侠，败家之斧斨。\n莫羡不义富，金玉积满箱。尔目不知书，马牛而冠裳。\n莫羡不义贵，炙手犹沸汤。尔能富德业，金紫来煌煌。\n阿桂听我言，汝意得无伤。汝今已解事，谅我无别肠。\n古闻几卿义，我视犹惭惶。王基意则厚，吾不为汝望。\n但愿汝卓立，门户得汝光。汝若不自强，伶俜辱爷娘。\n子贤子不肖，嘉谷与莠稂。为谷与为莠，在汝自较量。\n人生亦多事，门户要劻勷。我今渐潦倒，期汝早激昂。\n我意良覼缕，笔舌难尽详。知汝省念无，拊心但茫茫。"
        },
        {
            "标题": "东里草堂二首为表兄赋 其一",
            "作者": "孙承恩",
            "内容": "屋后桑麻长，檐牙鸟鹊喧。丛篁深夹径，乔木翠当轩。\n自适清真态，都无俗累烦。优游百年内，此外更何言。"
        },
        {
            "标题": "会麟山别业再次前韵四首 其四",
            "作者": "孙承恩",
            "内容": "物外乾坤别，樽前意兴深。云山欣属目，事业愧初心。\n野水淡秋思，庭槐生夕阴。商歌二三子，逸响振云林。"
        },
        {
            "标题": "送陈德弘省母还常熟二首 其二",
            "作者": "孙承恩",
            "内容": "束书戒晨征，别我在顷刻。把袂不得留，使我心恻恻。"
        },
        {
            "标题": "寿图提学谢侍御请赋",
            "作者": "孙承恩",
            "内容": "春阳煦物浓若饴，蟠桃结子何累累。仙童捧出来瑶池，大可如盎鲜凝脂。\n太和孕毓流华滋，三千年方一见之。当年曾许曼倩窥，岂知后世更有偷桃儿。\n谢子纯孝天应知，奉亲爱日拳拳私。阿母圣善仁且慈，庭前兰桂森葳蕤。\n高堂长日薰风吹，祝釐设帨当此时。飞飞青鸟来致辞，桃今再熟为子贻。\n助尔上侑长生卮，福禄单厚生期颐。"
        },
        {
            "标题": "仆衰年病体复来都下情兴可知再用韵一首并呈凤峰一笑",
            "作者": "孙承恩",
            "内容": "向来心事得同论，去住谁非荷圣恩。老我惭随英俊后，怜君独见故交存。\n风尘宦海嗟萍迹，笋蕨茅堂忆旧尊。执手临岐意无限，为君离思到家门。"
        },
        {
            "标题": "双柏行",
            "作者": "孙承恩",
            "内容": "玉堂双柏摇清秋，高标夭矫枝相纠。常疑风雨昼冥晦，平地堕下双蛟虬。\n灵根自是来新甫，尚觉徂徕差媚妩。气接中天云雾深，节经朔地冰霜苦。\n阅世不知今几时，前人遗植后人思。雨淋日炙苍藓合，扶持定想烦灵祇。\n附日贞心应自重，长材欲效明时用。只今未必凌云霄，正直终看作梁栋。\n蜀相祠前空郁蟠，巴东县里亦曾看。何如此树植此地，饱滋雨露栖凤鸾。\n地隔尘凡自孤凛，仰止吾来常敛衽。莫嗟匠石迟斧斤，赢得骚人费题品。\n吁嗟此柏亦遇时，蟠踞落落真瑰奇。君看山中岂无大木倚绝壁，槁死蒿莱谁得知。"
        },
        {
            "标题": "和放棹即景兼述怀三首 其一",
            "作者": "孙承恩",
            "内容": "落日扁舟远，微凉生葛袍。沙添新涨浅，帆倚夕阳高。\n世故看谁是，风期不易消。扣舷一长啸，秋色满江皋。"
        },
        {
            "标题": "水香亭小饮",
            "作者": "孙承恩",
            "内容": "湖光烟霭两氤氲，此日清游共使君。已着高甍临绿水，即思短楫棹红云。\n歌邀落日传杯酌，风起青蘋写浪纹。聚散未期题榜在，后来应有感斯文。"
        },
        {
            "标题": "黄莺儿四首 其一 风",
            "作者": "孙承恩",
            "内容": "阵阵扫浮埃。汎虞弦，上楚台。飘飏兰蕙吹罗带，残云捲开。\n明月送来。赵家姊妹难禁耐，透人怀。千金无买，宋玉赋应裁。"
        },
        {
            "标题": "黄莺儿四首 其三 雪",
            "作者": "孙承恩",
            "内容": "万里正同云。看飘扬，密更匀。素鸾皓鹤来无尽，灞桥苦唫。\n梁园倒樽。蓝关马足行难进，转缤纷。天寒地凛，妆出个、玉乾坤。"
        },
        {
            "标题": "黄莺儿四首 其二 花",
            "作者": "孙承恩",
            "内容": "绰约见婵娟。颤巍巍，百种妍。慇勤多费东君剪，欲言不言。\n端详可怜。含颦凝思如幽怨，看嫣然。春心无限，偎倚在、晚风前。"
        },
        {
            "标题": "鉴古韵语五十九首 其三十四 顺帝",
            "作者": "孙承恩",
            "内容": "众正登庸渐，苍生望治频。囹圄释贤辅，锡典厚亡臣。\n抑谄明珠却，兴儒学舍新。讵堪权倖在，治道更逡巡。"
        },
        {
            "标题": "西湖十景册为唐饬轩题 其六 双峰插汉",
            "作者": "孙承恩",
            "内容": "南高何巍巍，北高何巉巉。登临人迹稀，白云时往还。"
        },
        {
            "标题": "古像赞二百零五首 其十八 伊尹",
            "作者": "孙承恩",
            "内容": "耕莘乐道，升陑行义。堂堂天民，以觉斯世。主善协一，精义奥辞。\n百圣真传，庶其在兹。"
        },
        {
            "标题": "东园八咏 其四 悠然亭",
            "作者": "孙承恩",
            "内容": "幽兴渺无极，摄衣陟层台。天空飞鸟没，万里长风来。\n南山自嵯峨，远览心神开。怀哉彭泽翁，难与俗子谐。"
        },
        {
            "标题": "和许龙石山行四首 其四 早发",
            "作者": "孙承恩",
            "内容": "林开晨旭鸟鸣过，望里群峰万笏罗。湛露澄浓浮沆瀣，梵宫雄峙压盘陀。\n佛能说法思超世，我为耽诗未脱魔。王事有程还促驾，一鞭须趁早凉多。"
        },
        {
            "标题": "古像赞二百零五首 其一○四 房梁公",
            "作者": "孙承恩",
            "内容": "梁公善谋，神机朗彻。推毂群材，翊赞大业。端委宅揆，寅亮天工。\n定制作则，一代元功。"
        },
        {
            "标题": "送浦畅斋赴松溪尹用曩岁赠韵二首 其一",
            "作者": "孙承恩",
            "内容": "一笑惊看别后容，草堂复此晤言同。须知禄仕君恩重，莫问蹉跎吾道穷。\n路指松源山郭里，帆开潞水夕阳中。即看寒谷冰霜后，须见阳和次第融。"
        },
        {
            "标题": "古像赞二百零五首 其八十六 齐武帝",
            "作者": "孙承恩",
            "内容": "宋既讫符，齐乃受历。简静为治，宽大御物。崇俭屏奢，澄流塞源。\n金土同价，斯言未然。"
        },
        {
            "标题": "鉴古韵语五十九首 其四十六 宋太祖",
            "作者": "孙承恩",
            "内容": "仁厚开基异，崇儒圣道尊。至诚寓杯酒，心事洞诸门。\n慎狱钦民命，惩奢塞败源。身先端化本，彷佛见王言。"
        },
        {
            "标题": "赠潜江田侯赴夔州别驾六首 其三",
            "作者": "孙承恩",
            "内容": "田君才识下僚淹，龌龊从教俗吏嫌。都来民瘼谁胜任，尽付君家一力担。"
        },
        {
            "标题": "赠潜江田侯赴夔州别驾六首 其四",
            "作者": "孙承恩",
            "内容": "谁能为政似田侯，奏最曾闻荷眷褒。今日徵书腾宠异，先教恩命贲林丘。"
        },
        {
            "标题": "赠潜江田侯赴夔州别驾六首 其一",
            "作者": "孙承恩",
            "内容": "潜江田子有时闻，为政都非俗吏伦。勤职岂惟精讼牒，爱贤时复访衡门。"
        },
        {
            "标题": "赠潜江田侯赴夔州别驾六首 其二",
            "作者": "孙承恩",
            "内容": "田侯德政著淮阴，父老遗祠感慕深。试看淮上今时月，曾照田侯往日心。"
        },
        {
            "标题": "送杨敬斋之官湖南二首 其二",
            "作者": "孙承恩",
            "内容": "才贤杨子自儒珍，不是稽勾簿领人。廿载已孤锥脱颖，一官且喜职亲民。\n洞庭南下观沧海，衡岳中宵望紫宸。见说梅山梅盛发，可能遥赠一枝春。"
        },
        {
            "标题": "送杨敬斋之官湖南二首 其一",
            "作者": "孙承恩",
            "内容": "春日阴阴飞柳花，潞河新水泛仙槎。一官发轫恭承命，隔岁宁亲喜过家。\n好拟坡翁閒听鹤，更寻陆子试烹茶。莫嫌枳棘卑鸾翼，万里云程正未涯。"
        },
        {
            "标题": "送友人归寿诗",
            "作者": "孙承恩",
            "内容": "白日凉风吹舞衣，天涯游子动归思。地分燕越人图绘，寿祝期颐我赋诗。\n脍切鲈鱼秋入馔，饭蒸香稻雪翻匙。望云亦有江南兴，无计随君空忸怩。"
        },
        {
            "标题": "题画鹰",
            "作者": "孙承恩",
            "内容": "豪鹰侧目如胡儿，乘风来自西极西。回旋天地荡云壑，下视孔翠真卑栖。\n旭日翻江海涛汹，中有孤峰势巃嵷。独立四顾殊自矜，整翮当风更轩勇。\n君不见深林邃谷阻且幽，下有狐兔上鸺鹠。弹压使之不得逞，窃伏视汝如仇雠。\n勖哉青冥慎垂翅，此辈颛颛正潜伺。"
        },
        {
            "标题": "赠张鹤仙四首 其一",
            "作者": "孙承恩",
            "内容": "胎仙本清贞，立性亦高蹇。溪边日优游，不知岁华晚。"
        },
        {
            "标题": "古像赞二百零五首 其一○○ 唐宪宗",
            "作者": "孙承恩",
            "内容": "志感时艰，治慕祖烈。好谋惟明，成功惟决。强梗效顺，纪纲遂张。\n允毅允臧，中兴煌煌。"
        },
        {
            "标题": "题赤壁图",
            "作者": "孙承恩",
            "内容": "空江水落江水平，绝壁嵯峨横赤城。秋高夜阒风露清，桂楫荡漾浮空明。\n玉堂学士峨眉英，俯仰独怀千古情。洞箫低回山月落，长歌激烈鱼龙惊。\n缅思人世几兴废，漫为水月评虚盈。曹刘事业久灰烬，两赋光芒辉日星。\n江山终古只如是，岁月期我来无停。何当载酒访遗迹，试听横江孤鹤鸣。"
        },
        {
            "标题": "题画牛",
            "作者": "孙承恩",
            "内容": "朝来饷农过东菑，有客持画乞我诗。人言戴嵩画牛世莫比，试观此图将无是。\n是何形状意态俱，逼真写物如此几。有神老牸安闲卧原野，小犊依依亦閒暇。\n莫非春深耕耨馀，长暑应知桔槔罢。我生自少闻吾松，人希服贾俱勤农。\n十室五六养此畜，乘时力作多牛功。儿孙世守若恒产，尔家我室还相通。\n迩来年荒民缺食，况复徵科令行急。卖牛与犊输官租，能有几家犹似昔。\n还客此图起长吁，我有一语君莫嗤。何当有术叱之下，给与农人负犁耙。"
        },
        {
            "标题": "题画鱼",
            "作者": "孙承恩",
            "内容": "生绡一幅潺湲出，大鱼小鱼纷来集。大鱼昂藏如有神，鼓鬣震荡排风云。\n欲随飞龙破溟涨，矫首一跃天池浑。小鱼戢戢意自真，偶依队逐如相亲。\n至乐已闻濠上说，盈车未用詹何缗。画者亦好手，触处皆天机。\n试观此图大小总异态，横斜向背各各含生姿。黯黯烟雾起四壁，江风萧萧水欲立。\n渚蒲汀芷纷交加，不是五湖应七泽。我家茅屋湖之堧，观鱼每爱临深渊。\n大鱼拨刺小鱼戏，俯仰意兴何悠然。朅来几年堕尘网，回首江湖空怅望。\n偶观此图心为翻，逸思已落沧洲上。吾闻北溟有鱼名巨鳌，变化不测吞吐云雾兴波涛。\n安得骑之逐李白，挥斥八极同游遨。"
        },
        {
            "标题": "题画兰棘",
            "作者": "孙承恩",
            "内容": "美人羞自献，空谷抱幽贞。翛然绝尘俗，谁结岁寒盟。\n荆棘岂不茂，眷焉昧平生。徘徊日将晚，慨矣思灵均。"
        },
        {
            "标题": "题七星岩",
            "作者": "孙承恩",
            "内容": "北斗星精堕平壤，融结胚浑竞森爽。神镌鬼凿拟营搆，窈窕谽谺更虚敞。\n元气润湿烟霞重，白日惨澹含悲风。异胜时应集仙侣，幽深更讶蟠蛟龙。\n苍翠缘崖藓浮缬，题刻前朝半明灭。不愁阴森侵骨肌，抱枕期来卧云月。"
        },
        {
            "标题": "古像赞二百零五首 其六十五 蔡中郎",
            "作者": "孙承恩",
            "内容": "孝行纯备，经学邃深。旷世逸才，博物洽闻。箴规时政，忠谠恳恻。\n晚节依违，贤者之惜。"
        },
        {
            "标题": "同张石磐侍御游沈氏山庄三首 其二",
            "作者": "孙承恩",
            "内容": "观水观山事亦清，却于来往太劳生。我欲携之置湖上，幻出君山看洞庭。"
        },
        {
            "标题": "古像赞二百零五首 其九十八 唐玄宗",
            "作者": "孙承恩",
            "内容": "廓清内难，光践天位。推诚任贤，励精图治。四海宁谧，兆民阜成。\n开元之政，百世犹存。"
        },
        {
            "标题": "晚宜楼",
            "作者": "孙承恩",
            "内容": "结构幽栖处，江天欲暮时。翠屏看更好，虚阁坐偏宜。\n霞映千峰乱，潮随一棹移。横空翻暝色，绝岛起孤吹。\n倦鸟投林速，归云到峡迟。喜看群动息，觉与众缘遗。\n忽忽浮生事，悠悠千古思。且将娱晚兴，聊复撚吟髭。\n胜事君多会，高情我最知。愧非陶谢手，细写入新诗。"
        },
        {
            "标题": "题吴学士先生白楼三首 其三",
            "作者": "孙承恩",
            "内容": "层楼新构五云边，古朴无华质自全。混沌别开非色界，虚明即是小壶天。\n入帘柳絮浑无迹，拂栋梨花失故妍。可是玉堂清绝甚，夜深风露独凄然。"
        },
        {
            "标题": "题吴学士先生白楼三首 其二",
            "作者": "孙承恩",
            "内容": "心远何妨近市廛，直于太古溯先天。至文亦自元从质，大雅谁教独尚玄。\n外扰不令纷俗虑，内观无自染尘缘。东溟月上西窗白，正是先生稳坐禅。"
        },
        {
            "标题": "题吴学士先生白楼三首 其一",
            "作者": "孙承恩",
            "内容": "广寒境界不容缁，纯垩全无綵绘施。雪霁偏宜苏子兴，月明还咏庾公诗。\n清虚自是无尘地，质朴元同太素时。千古羲经敦白贲，谁云独许漆园知。"
        },
        {
            "标题": "和张阳峰山行诗五首 其三 弘光寺",
            "作者": "孙承恩",
            "内容": "小尽登山兴，来投古寺深。乱云迷鹫岭，清昼发鲸音。\n世事真同幻，霜华渐上簪。迷方聊解悟，惭愧百年心。"
        },
        {
            "标题": "海天春晓歌",
            "作者": "孙承恩",
            "内容": "晴天海日出，宛宛阳谷东。曙色淡熹微，渐次开曈昽。\n扶桑析木荡光彩，晶荧下射海水红。金蛇烁万道，翠盖摇千里，天吴象罔伏不动，微茫灏气浮冲瀜。\n三山露出青芙蓉，璇台贝阙金银宫。珊瑚木难映水底，琼枝瑶草烟葱茏。\n大鹏晞翼候抟奋，蟠桃结实生华风。岛夷番舶互隐见，鲸波浩渺天河通。\n泰和气象不易见，髣髴貌入斯图中。固知画者好手笔，高斋悬对开心胸。\n恍疑潺湲泻岩壑，似有云气流冥濛。不须听天鸡，登览日观峰。\n空闻觅蓬莱，蹈海鞭雷公。苍苍海隅在咫尺，想像六合同昭融。\n真人开天得贤佐，明良千载今遭逢。至和薰蒸弥宇宙，穷崖绝谷无阴霿。\n二仪清宁风雨若，四溟偃息波涛空。化日舒舒焕阳德，千秋万岁歌时雍。"
        },
        {
            "标题": "留别友人吴春洲六首 其三",
            "作者": "孙承恩",
            "内容": "听雨篷窗夜不眠，焚香剪烛共谈玄。因君忽忆脩文者，回首当时一泫然。"
        },
        {
            "标题": "草堂成漫述",
            "作者": "孙承恩",
            "内容": "小园理榛秽，经始搆此堂。幽深既临溪，轩敞复面阳。\n土木乏巨丽，规制亦颇良。八窗开虚明，炎暑生清凉。\n庭前数松树，屋后千筼筜。了无红尘侵，似觉白日长。\n我性本旷寂，远谢名利缰。况兹幽居成，自喜素心偿。\n临风倚曲槛，待月移方床。既以哦诗书，亦可款壶觞。\n鲲鹏抟扶摇，蜩鸴抢榆枋。为适各不同，吾兹感蒙庄。"
        },
        {
            "标题": "同栗斋饮张仰山别驾舟中三首 其三",
            "作者": "孙承恩",
            "内容": "城市多违阻，官程喜接联。平川移远棹，高柳俯长筵。\n旧识王祥贵，新承董相贤。幸陪今日话，已胜读经年。"
        },
        {
            "标题": "西湖十景册为唐饬轩题 其四 野菊寒泉",
            "作者": "孙承恩",
            "内容": "幽花照寒泉，秋光翠欲滴。扁舟彼何人，遥遥渡空碧。"
        },
        {
            "标题": "借韵述怀",
            "作者": "孙承恩",
            "内容": "垂老寡欢趣，孤怀尚嵯峨。朝吟梁甫操，暮听濯缨歌。\n意豁掀髯笑，诗成把酒哦。关心时事切，入梦故山多。\n德业蹉跎废，光阴递续过。朋簪嗟异处，朝署喜联珂。\n未死终难已，无闻可奈何。但令车有辅，宁患斧无柯。\n幸际明良会，叨登鸾凤坡。愧将声土缶，滥拟厕云和。\n密勿钦韩范，边陲仗牧颇。愿言勤策励，宁敢惜奔波。\n愁叠千重嶂，肠萦九曲河。此生浮泡幻，尘迹转蓬科。\n秪益头颅雪，无由笑脸酡。感恩思陨涕，报国欲横戈。\n宇宙分多事，才贤盛那娑。好将忠作报，不负礼为罗。\n拟玉期无缺，为钢欲靡阿。讵应甘汩没，槁壤共沉磨。"
        },
        {
            "标题": "谢翁见愚送酒用杜韵",
            "作者": "孙承恩",
            "内容": "几度分来玉液春，驰缄走马远劳人。清曹了事多休暇，长日开尊每数巡。\n已把乡愁祛似扫，独无诗笔健如神。空瓶实少娱宾意，馀沥惟沾稚子唇。"
        },
        {
            "标题": "送刘启明赴泰宁尹",
            "作者": "孙承恩",
            "内容": "问尔官何向，驱车入晋阳。郊原淡烟日，旌旆肃风霜。\n民隐怀绥切，边陲保障良。勉旃树勋业，云路看高翔。"
        },
        {
            "标题": "王母蟠桃图为中丞张明崖母夫人寿六首 其六",
            "作者": "孙承恩",
            "内容": "青鸟飞来道意真，江南已是太平民。还将宴喜称觞酒，醺作乾坤大地春。"
        },
        {
            "标题": "王母蟠桃图为中丞张明崖母夫人寿六首 其三",
            "作者": "孙承恩",
            "内容": "沴气才消喜气回，高堂寿酒劝深杯。婺星已见联南极，执法还身接上台。"
        },
        {
            "标题": "王母蟠桃图为中丞张明崖母夫人寿六首 其二",
            "作者": "孙承恩",
            "内容": "鹤背扶摇九万风，眉山深处有仙宫。黄封携得深杯献，人面蟠桃相映红。"
        },
        {
            "标题": "王母蟠桃图为中丞张明崖母夫人寿六首 其一",
            "作者": "孙承恩",
            "内容": "指点蓬瀛东复东，云车风马往来中。豫知王母霓旌降，昨夜青禽有信通。"
        },
        {
            "标题": "王母蟠桃图为中丞张明崖母夫人寿六首 其四",
            "作者": "孙承恩",
            "内容": "高门世德有遗踪，锦水灵山秀出公。老我无闻空碌碌，却教惭愧忆先翁。"
        },
        {
            "标题": "王母蟠桃图为中丞张明崖母夫人寿六首 其五",
            "作者": "孙承恩",
            "内容": "宴喜堂中酒满觞，膝前沾洒湿宫裳。平倭伟绩全忠孝，我亦通家与有光。"
        },
        {
            "标题": "古像赞二百零五首 其九十三 文中子",
            "作者": "孙承恩",
            "内容": "进欲为周，上策君门。退欲为孔，著书河汾。疏爽通达，志尚亦伟。\n格言良多，称隐君子。"
        },
        {
            "标题": "送侯少府词三章 其二 西郊问俗",
            "作者": "孙承恩",
            "内容": "有亭兮翼然。弭余节兮停骖。讯父老兮疾苦。汝疾苦兮余诉。\n政曷为兮康汝。殚余力兮汝处。致汝兮乐生。庶余心兮以宁。"
        },
        {
            "标题": "问月",
            "作者": "孙承恩",
            "内容": "昔年李白问月曾有诗，我亦有语申讯之。一从开辟有天地，不知尔月还与天地先后来何时。\n同日在天作两目，何为行天有迟速。妖蟆何能蚀尔灵，狡兔何智入尔腹。\n吴刚斫斧何得休，羿妻到今还在否。既云盈亏有定理，何用三万八千户岁岁年年脩复脩。\n古往今来几经世，古人今人果同异。乾坤变故日相寻，照见吾人几荣瘁。\n世道日降民生痌，见之应为达天公。为天目精尔恒职，不尔虽见诚何庸。\n问之嘿嘿了无语，还驾綵云天外去。老夫空斋无所为，矫首苍茫自延伫。"
        },
        {
            "标题": "无逸殿直宿次韵三首 其一",
            "作者": "孙承恩",
            "内容": "奏币神君殿，祈灵太乙坛。愿均一雨施，遍洒万方宽。\n月映觚棱直，风生碧树寒。感恩惭补报，忧思浩无端。"
        },
        {
            "标题": "无逸殿直宿次韵三首 其二",
            "作者": "孙承恩",
            "内容": "展礼瑶为席，呼雩玉作坛。仰知圣心切，忧待阜民宽。\n禁鼓传清漏，絺衣生薄寒。甘霖应不远，只在五云端。"
        },
        {
            "标题": "无逸殿直宿次韵三首 其三",
            "作者": "孙承恩",
            "内容": "肃肃紫垣静，微微香篆清。即看尘事远，顿觉道心生。\n开阖从玄化，忧勤仰圣明。不胜颙望切，数起问阴晴。"
        },
        {
            "标题": "七月廿五日会苏子嘉会堂再次前韵四首 其一",
            "作者": "孙承恩",
            "内容": "名酒吾当恋，行云不可招。素心丹自炯，衰鬓雪难消。\n短袖随风叶，长镵刬芋苗。尽"
        },
        {
            "标题": "七月廿五日会苏子嘉会堂再次前韵四首 其二",
            "作者": "孙承恩",
            "内容": "樽俎同清宴，江山赋索居。登楼欣眺望，濯热欲临渠。\n文火残香篆，芸香落蠹鱼。俗纷浑不到，羡尔志恬虚。"
        },
        {
            "标题": "古像赞二百零五首 其一○一 唐武宗",
            "作者": "孙承恩",
            "内容": "君得臣兴，臣得君行。君臣道合，事乃有成。裕既贤弼，帝亦英主。\n会昌之功，卓然可纪。"
        },
        {
            "标题": "诸葛武侯像",
            "作者": "孙承恩",
            "内容": "崎岖百战割山河，天命其如已去何。万古不消忠义气，至今凛凛压岷峨。"
        },
        {
            "标题": "观玉河洗马",
            "作者": "孙承恩",
            "内容": "玉河新涨波瀜瀜，圉人沐马当晴融。左手执刷右执笼，人意似与马语通。\n权奇尽是天闲駥，騧骊骓骆各不同。临流意态何从容，欲涉未涉心忡忡。\n淋漓溅沫无奔冲，剪拂垢秽披氋氃。房星堕落濙河中，蜿蜒戏跃如游龙。\n五花文锦云濛濛，风鬃雾鬣俱蒙茸。初疑远涉东溟东，又疑驰自昆崙峰。\n拳毛洒汗霞流红，雪猊玄免生崆峒。银鞍玉勒光照瞳，被来骨相增奇雄。\n骄嘶昂首生长风，矜持顾影羞驽"
        },
        {
            "标题": "观鸬鹚捕鱼二首 其一",
            "作者": "孙承恩",
            "内容": "画舫开筵酒共传，鸬鹚出水得鱼鲜。莫教鼓吹惊飞去，立在滩头不上船。"
        },
        {
            "标题": "观鸬鹚捕鱼二首 其二",
            "作者": "孙承恩",
            "内容": "一叶波心棹小航，鸬鹚没水觅鱼忙。舟人拍手相惊笑，衔得鱼来尺许长。"
        },
        {
            "标题": "又题小画",
            "作者": "孙承恩",
            "内容": "清风吹竹林，夕阳堕西坞。相逢且停竿，共此话今古。"
        },
        {
            "标题": "月下溪边露坐",
            "作者": "孙承恩",
            "内容": "白露何苍苍，波光正渺茫。怀人成独坐，离思共流长。"
        },
        {
            "标题": "送侯少府词三章 其三 棠阴遗爱",
            "作者": "孙承恩",
            "内容": "有屋兮棠溪之滨。侯至止兮兹莅我氏，望棠阴兮戴侯仁。\n侯令去兮弗可留。望棠阴兮我民忧。侯兹陟兮羁上国。\n怀我侯兮再歌召伯。"
        },
        {
            "标题": "海隅歌",
            "作者": "孙承恩",
            "内容": "勾吴之墟东海头，戚子为卜村居幽。海上风物自轩豁，回溪隐洑那知愁，更有此地堪藏脩。\n海氛四时袭衣屦，滃雾流云满庭户。荡漾初看水色动，熹微已觉扶桑曙。\n方壶圆峤空沉沉，安期羡门何处寻。秋风快睹鹏翼奋，月夜独和蛟龙吟。\n庄生已辨逍遥游，乾坤仰止宣尼桴。潮生潮落自旦暮，静观元化同悠悠。\n戚子近官山水邑，眷怀旧庐心为恻。政成他日赋归来，应长珊瑚几许尺。"
        },
        {
            "标题": "归次嘉兴喜儿侄来候二首 其一",
            "作者": "孙承恩",
            "内容": "无限离愁未易裁，今朝不觉笑颜开。春风江上孤舟近，乌帽青衫见汝来。"
        },
        {
            "标题": "喜儿侄俱属和",
            "作者": "孙承恩",
            "内容": "身外尘缘浅，堂前酒盏深。笑予多感慨，喜汝渐能唫。\n敢忘先人德，应怜后裔心。醉来还自慰，膝下玉森森。"
        },
        {
            "标题": "送同年马进之弟省兄归",
            "作者": "孙承恩",
            "内容": "别泪弗可忍，离愁浩难祛。行行送将归，执袂久踌蹰。\n我昔同元方，琼林曳华裾。元方凛台端，名声等璠玙。\n子来专省候，千里命轺车。西堂动诗兴，天伦足欢娱。\n念旧亦过我，荷子意勤渠。英英玉堂质，快睹珊瑚珠。\n玄云忽相渝，萍蓬邈难居。回首瞻故乡，归葺先人庐。\n风雪岂不惨，欲发不须臾。我心良郁陶，元方定何如。\n天有赤羽雁，水有红尾鱼。明年二三月，望子平安书。"
        },
        {
            "标题": "督园丁种蔬",
            "作者": "孙承恩",
            "内容": "懒拙寡生事，兴在田园中。学圃非为痴，我与樊子同。\n种艺宜及时，刬镈藉尔佣。王政著月令，在汝敢弗供。\n肉食岂可常，淡薄儒家风。何曾费万钱，自以遗厥凶。\n小园无宽畦，连延亦横纵。冀尔发育茂，日食倘可充。"
        },
        {
            "标题": "雨后过友人别业",
            "作者": "孙承恩",
            "内容": "雨过郊原净，幽居惬老夫。弄晴花欲语，得意鸟频呼。\n风柳千丝袅，烟莎一望铺。欲过故人话，须挈杖头壶。"
        },
        {
            "标题": "游仙岩二首 其一",
            "作者": "孙承恩",
            "内容": "山郭行厨近，平原小队齐。頫窥临石屋，飞步忆丹梯。\n日薄烟光暝，天垂树影低。寻幽豁羁思，吟倚更凄迷。"
        },
        {
            "标题": "寓感四首 其四",
            "作者": "孙承恩",
            "内容": "楚赵昔从约，纠力抗秦师。遴选才智士，便给如风飞。\n毛生本无闻，翩然请囊锥。鄙哉平原君，胡乃昧先知。\n从行亦碌碌，侧目空睢盱。侃侃数语间，两国定深期。\n从来豪杰士，未遇识者谁。"
        },
        {
            "标题": "游仙岩二首 其二",
            "作者": "孙承恩",
            "内容": "空洞含阴雾，虚明漏远天。扳游偶今日，开凿自何年。\n逸兴飞云外，遐思邃古前。夕阳还命驾，乌帽受风偏。"
        },
        {
            "标题": "和郭杏冈别业八首 其四",
            "作者": "孙承恩",
            "内容": "选得宽闲地，幽居取次成。曲栏通窈窕，高栋自虚明。\n鹤舞持杯看，朋来倒屣迎。都将廊庙志，一任寄芳衡。"
        },
        {
            "标题": "送李海楼之襄阳歌",
            "作者": "孙承恩",
            "内容": "襄阳江水扬洪波，襄阳之山高嵯峨。跨荆引蜀控南北，地重物蕃当险扼。\n名邦作牧须俊贤，吾松李侯无与肩。刑书三千浩云烟，侯也一一能精研。\n况侯壮年才力富，心地炯炯涵秋露。致身金紫非偶然，千里骅骝见高步。\n小施大受理则优，恢恢眼底无全牛。退食自公多暇豫，不妨吊古还寻幽。\n卧龙冈上秋云冷，堕泪碑前芳草暝。鹿门月色自古今，习池风光谁管领。\n羊葛勋名传不诬，期侯将来名与俱。若过习池就试问，还有高人庞孟无。"
        },
        {
            "标题": "托友置别墅二首 其一",
            "作者": "孙承恩",
            "内容": "为藉仁贤擅一区，都将幽兴乐耕鱼。不妨更筑深深屋，老去虞卿欲著书。"
        },
        {
            "标题": "古像赞二百零五首 其八十 陶彭泽",
            "作者": "孙承恩",
            "内容": "渊明气象，五斗弗屑。三径艺菊，相看晚节。朝市非故，门庭依然。\n千古高风，我怀其贤。"
        },
        {
            "标题": "鉴古韵语五十九首 其二十九 宣帝",
            "作者": "孙承恩",
            "内容": "彊察中宗治，王猷顿一新。励精勤综核，任法御臣民。\n明作功虽著，敦弘意颇湮。轻儒迂德教，千古议纷纭。"
        },
        {
            "标题": "古像赞二百零五首 其四十七 汉宣帝",
            "作者": "孙承恩",
            "内容": "中宗强明，励精图治。布德振威，柔远能迩。皇灵赫奕，呼韩来庭。\n配商高宗，汉道复兴。"
        },
        {
            "标题": "卢园雪中宴会二首 其一",
            "作者": "孙承恩",
            "内容": "汉江江上看同云，岁晚卢园雪片纷。未拟皇华歌折柳，且因地主倒芳樽。"
        },
        {
            "标题": "卢园雪中宴会二首 其二",
            "作者": "孙承恩",
            "内容": "绮席名园烂饮时，翠盘妙舞逞腰肢。东皇未布青阳律，过客先歌白雪诗。"
        },
        {
            "标题": "再叠前韵答明崖见和",
            "作者": "孙承恩",
            "内容": "夙有诗魔癖，今叨文会筵。无闻惭往岁，垂老悯流年。\n忧世悬微悃，匡时合让贤。媕婀谁则是，意气竟何宣。\n自分疏慵废，其如质性偏。玄机难测识，世故浩云烟。\n都宪经纶密，明时翊戴全。怜予多老病，下榻称高眠。\n消长推天道，欢娱顺自然。寸心徵白日，拙守托苍天。\n乔木需时用，丹葵向日妍。撝谦形迹外，放浪酒樽前。\n爱士勤三接，劬书览百编。保釐心独至，丹墨手亲研。\n高步兹为盛，衰庸愧率先。风流雅传播，事业划回旋。\n繫遁吾何敢，含章子自专。讴歌今日事，钟鼎后人镌。\n野老歌黄鹄，诗人咏碧涟。雅情真挹损，鄙志亦勤虔。\n启助良多矣，才情实歉焉。无能攀逸翮，翘首仰高骞。"
        },
        {
            "标题": "夜闻邻儿读书",
            "作者": "孙承恩",
            "内容": "东邻谁氏子，读书夜无眠。风吹咿唔声，落我床头前。\n我闻不复寐，俯仰心茫然。忆昔髫龀时，早能读陈篇。\n嬉戏不自力，流光若奔川。及兹未闻道，老大徒悁悁。\n儒冠亦何有，虚生亦堪怜。誓言今其始，黾勉心乾乾。\n凿井苟弗已，终见清冷泉。"
        },
        {
            "标题": "诸友有和复得三首 其三",
            "作者": "孙承恩",
            "内容": "续得淮南招隐章，幽怀抵死惜春光。经旬不出郊原步，绿草相将叶渐长。"
        },
        {
            "标题": "东园八咏 其二 丛桂庭",
            "作者": "孙承恩",
            "内容": "中庭何所有，丹桂俨成行。朝露浥华滋，秋风吹古香。\n名门擅今昔，毓秀非寻常。会多青云侣，远绍燕山芳。"
        },
        {
            "标题": "冬月同诸友游永乐寺饮旺公房分韵得野字",
            "作者": "孙承恩",
            "内容": "萧条冱寒候，浩荡风振野。吾人亦好事，乘兴来兰若。\n意岂在行乐，欲识栖禅者。上人本空寂，风度亦萧洒。\n慧朗鉴在悬，论辨长河泻。为陈西来意，超悟愧吾寡。\n未能三乘通，误谓四大假。冉冉妙香度，翩翩花雨下。\n匆匆具盘餐，滟滟酒盈斝。绸缪师意勤，感愧我颜赭。\n抗别复须臾，题诗信聊且。"
        },
        {
            "标题": "贞轩诗",
            "作者": "孙承恩",
            "内容": "世变既云下，古道日浇漓。奔趋竞成俗，翕訾营其私。\n富贵苟可得，宁计节义隳。鄙哉邪佞子，妇女留须眉。\n吾观贞轩翁，挺拔人中奇。衡门养高洁，食力聊自宜。\n立心羞婀娜，制行无倾欹。安贫靡卑屈，乐道无忧疑。\n朝弹猗兰操，夕歌考槃诗。不求儿童怜，只许天公知。\n譬如百尺松，不作妖妍姿。又如百炼金，不作绕指随。\n夷齐空山守，采薇可充饥。谁言原宪贫，商歌自怡怡。\n斯人虽云远，逸驾非难追。愿翁保令德，终始期无亏。"
        },
        {
            "标题": "谒先大夫遗爱祠",
            "作者": "孙承恩",
            "内容": "危祠新搆傍湖浔，宪府思贤父老心。即有雕题明巨榜，更闻弦诵集青衿。\n百年遗爱无今昔，一掬寒泉有顾歆。游子偶从瞻仰切，不堪此日泪痕深。"
        },
        {
            "标题": "俨山用韵见赠次答二首 其一",
            "作者": "孙承恩",
            "内容": "愧扳和璧并顽苍，喜托清光接羽觞。一代谟猷夔契盛，百年制作马班良。\n论交期我形骸外，曳履随公日月傍。调燮即看归大手，伫承休烈颂明昌。"
        },
        {
            "标题": "秋兴八首用马西玄韵 其四",
            "作者": "孙承恩",
            "内容": "莽莽乾坤几陆沉，寥寥宇宙慨知音。松筠不受冰霜妒，霄汉常悬鸿鹄心。\n甲第笙歌穿窈窕，边城鼓角助阴森。节催节换频惊速，愁咏愁添转更深。"
        },
        {
            "标题": "东园八咏 其六 玉虹轩",
            "作者": "孙承恩",
            "内容": "一泓湛寒碧，源脉自中泠。纡徐蜿蜒然，汩汩绕前楹。\n凭轩聊徙倚，可以濯座缨。浩歌沧浪吟，千古有馀情。"
        },
        {
            "标题": "俨山用韵见赠次答二首 其二",
            "作者": "孙承恩",
            "内容": "荏苒年华双鬓苍，侧身天地一衔觞。风云幸接夔龙侣，樗栎惭非梓杞良。\n公有经纶禆黼扆，我惟文籍校偏傍。骚坛今日谁方驾，百战词锋气更昌。"
        },
        {
            "标题": "秋日杂咏二十三首 其十一 咏妓馆",
            "作者": "孙承恩",
            "内容": "青楼映朱箔，深院连曲房。清飔涤残暑，白苧生微凉。\n银筝御瑶席，宝鼎煨沉香。芙蓉红隐褥，芭蕉绿上窗。\n五陵屡经过，千金赋高唐。冉冉粉香丛，长年乐未央。"
        },
        {
            "标题": "和郭杏冈秋日漫兴十二首 其十",
            "作者": "孙承恩",
            "内容": "庭空下饥雀，吏散早休衙。引鹤寻芳草，教童扫落花。\n有书消白日，无句咏青霞。市远人声静，真堪断俗哗。"
        },
        {
            "标题": "秋日杂咏二十三首 其八 咏田家",
            "作者": "孙承恩",
            "内容": "白露被西畴，䆉稏行可穑。秋来喜多晴，场圃除殖殖。\n镰铚各为操，任负翁媪怿。儿童拾稚穗，鸡母啄狼粒。\n共言岁事丰，租税期早毕。不有三时劳，何能一时逸。"
        },
        {
            "标题": "忧旱",
            "作者": "孙承恩",
            "内容": "去年曾赋苦雨歌，感时托兴忧思多。今年正复苦无雨，耿耿此念忧何如。\n此时春深农务促，村北村南鸣布谷。钱镈都勤耕耨功，有待甘霖齐发育。\n三月不雨四月来，草木犹自含枯荄。山头不见片云出，郊原远近飞黄埃。\n村中迎神竞箫鼓，南海谁教牛衅土。童子空歌蜥蜴神，中路不见商羊舞。\n青天白日驾晴虹，云师雨伯俱无功。谁能上天诉屏翳，不然入水鞭蛟龙。\n尽道今年魃为祟，无望秋成登乐岁。皇天德泽久不下，知是苍茫有奸戾。\n吾闻洪范推庶徵，休咎类应久杳冥。唐虞殷周称至治，天道人事相因仍。\n吾皇圣神御宸极，亮采群工尽明翼。一德格天天所享，七政何宜有愆忒。\n苦多苦少恒不均，谁使造物还平分。庙堂调燮岂敢议，无乃昭示多非真。\n只今潢池肆攘窃，杀气纵横日流血。十万王师转战勤，馈饷经年尤未歇。\n驱逐风尘及犬鸡，远近失业多流离。征输未实太仓粟，要待一饱苏疮痍。\n天祸吾民未容解，灾毒频仍若相待。哀哉吾民亦何辜，便欲乘风叩真宰。\n九天高高去无缘，要以人事回苍天。遇灾修德乃明哲，请诵周宣云汉篇。\n天人交通亦甚迩，悔祸应看沛甘雨。一犁既足槁朽苏，万里还看甲兵洗。\n触事忧时百感侵，无能碌碌只长吟。杞人我亦真堪笑，何处悠悠语此心。"
        },
        {
            "标题": "邮亭早饭",
            "作者": "孙承恩",
            "内容": "莽莽冲寒候，茫茫度板舆。孤亭聊小憩，病体得微舒。\n风物乡心切，盘餐野饭馀。檐前有饥雀，乞食下庭除。"
        },
        {
            "标题": "腊月同霍渭厓诸公乌龙潭观打鱼用坡翁韵二首 其二",
            "作者": "孙承恩",
            "内容": "平湖如席洲若块，渔子击水惊鱼背。一网数鳞如拾芥，骈头贯腮相萦带。\n饔人挥刀飞雪花，座客停餐谈玉脍。秪须一脔赏风味，莫教大嚼嫌微碎。\n天生食物为人用，畜牧山林与溪濑。纵欲暴殄乖好生，异说更求常理外。\n一尊笑谈聊适尔，千古襟期谁复会。拟学任公钓巨鳌，须制长竿向东海。"
        },
        {
            "标题": "腊月同霍渭厓诸公乌龙潭观打鱼用坡翁韵二首 其一",
            "作者": "孙承恩",
            "内容": "日高湖冰解作块，水落旧痕出洲背。渔翁招摇沉网罟，上客游观缓裘带。\n跃青跳白举数尾，鲂鲤不言羊豕脍。取物还存爱物仁，半释况乃兼细碎。\n玉花行看登翠盘，素鬐早已扬清濑。死生顷刻岂人意，万类谁能逃数外。\n吾闻此中本龙窟，须信风云有时会。丁宁莫教轻触之，驱驾波涛赴溟海。"
        },
        {
            "标题": "鉴古韵语五十九首 其三 虞舜帝",
            "作者": "孙承恩",
            "内容": "克尽为君道，无如帝有虞。执中遵圣轨，大智秉谦虚。\n端拱雍容日，时巡治理馀。典谟焕千古，彷佛见都俞。"
        },
        {
            "标题": "故园脩竹日在目中家人来都下问以诗五首 其一",
            "作者": "孙承恩",
            "内容": "园中旧竹千馀个，荣悴新来近若何。愁闻岁晚冰霜厉，尚欠春深雨泽多。\n有无老宿参禅至，几见高人载酒过。尘土汩人三二载，伫思归日荫婆娑。"
        },
        {
            "标题": "饮许龙石学士园亭短述三首 其二",
            "作者": "孙承恩",
            "内容": "天上归来早，城偏卜筑幽。孤亭凌日起，高树接云浮。\n睹凤人争快，登龙士愿收。宁亲容暂尔，未许遂优游。"
        },
        {
            "标题": "故园脩竹日在目中家人来都下问以诗五首 其二",
            "作者": "孙承恩",
            "内容": "园中竹影常嫌薄，水北曾教添植之。莫为速成移本杂，只愁过臈误栽时。\n畬田须计栖牛室，禄赐堪为结屋赀。乞得圣恩许归去，衰慵应慰素心期。"
        },
        {
            "标题": "饮许龙石学士园亭短述三首 其三",
            "作者": "孙承恩",
            "内容": "地迥尘喧隔，林深暑气微。移樽临曲槛，烂酌对斜晖。\n世事浮云变，交游屈指稀。百年会能几，分手重依依。"
        },
        {
            "标题": "南归会金陵李栗斋同行夜雨栗斋邀饮舟中 其二",
            "作者": "孙承恩",
            "内容": "淅沥听寒雨，篷窗半夜阑。孤城乱鸣柝，高浪急江滩。\n细数灯花坠，休辞酒盏乾。独怜身抱病，何以奉清欢。"
        },
        {
            "标题": "雨止",
            "作者": "孙承恩",
            "内容": "稍稍风生树，疏疏雨散痕。清溪明素练，斜日烂赪盆。\n粉蝶过吟幔，沙鸡舞竹根。幽寻何可已，拟一过前村。"
        },
        {
            "标题": "赋玉河春水",
            "作者": "孙承恩",
            "内容": "迢递中天接尾箕，雪消春涨欲平堤。摇空荇带根犹浅，刺水蒲针色未齐。\n滉瀁尽教容鲂鲤，禁严时亦下凫鹥。中涵圣泽应无限，骚客还能发兴题。"
        },
        {
            "标题": "石川行寄赠张子",
            "作者": "孙承恩",
            "内容": "天下之水莫不行地中，千流万派纷相从。是谁凿破云根与山骨，疏涤洪源流荡潏。\n横波扬流自演迤，雪激云奔湛清泚。陵谷寻常有变迁，此川从来无转徙。\n十里十折千盘涡，两崖壁峭青铜磨。滔滔似是出水窟，浩浩遂欲浮银河。\n银河迢迢贝宫阙，波涛惨澹鱼龙穴。时闻仙侣采灵芝，亦有幽人钓明月。\n幽人选胜谁所居，张子结屋川之隅。仰止宣尼喻道体，閒思曾点咏风雩。\n忆昔乘时曾致身，银花带绾垂朝绅。碧山悠悠恒入梦，野鹤矫矫终难驯。\n一朝回首动归兴，脱屣功名远尘径。石室重开云雾深，风林再扫莓苔静。\n暂向明时作隐沦，旧时鱼鸟还相亲。玄真岂屑钓饵设，季鹰原不为思莼。\n浮名何如一杯酒，封侯不博诗千首。博望乘槎去已遥，平子思玄赋当就。\n石川子，石川有子今不孤。水石发秀润，风烟自朝晡，四时佳趣无时无。\n嗟嗟石川之川讵惟此，汩地滔天靡终止。龙升云从捲取兹川水，沛作甘霖遍遐迩。"
        },
        {
            "标题": "和答喻扬庵郡公五首 其五",
            "作者": "孙承恩",
            "内容": "叩户醒残梦，开门得好诗。骊珠惊到眼，宿疴忽如医。\n喜溢高歌久，才疏勉和迟。小亭成胜事，幽寂动春姿。"
        },
        {
            "标题": "场中劳瘁弗怡偶念守谷赠韵再叠六首 其五",
            "作者": "孙承恩",
            "内容": "江乡冰月与云烟，代有翛然避世贤。短楫子能乘远兴，老夫居住淀湖前。\n卧吹长笛鱼龙起，坐掬寒泉水荇鲜。怪底连宵幽意动，梦骑黄鹤挟飞仙。"
        },
        {
            "标题": "和答喻扬庵郡公五首 其二",
            "作者": "孙承恩",
            "内容": "种竹期三径，栽花亦数枝。溪山馀远兴，天地入新诗。\n尘世久成厌，清时难便辞。终当返初服，猿鹤共追随。"
        },
        {
            "标题": "西湖",
            "作者": "孙承恩",
            "内容": "东南饶湖山，开此佳丽境。澄湖一万顷，倒影镜光净。\n远山翠屏纡，近山晚妆靓。禅关郁岧峣，云外发钟磬。\n画船如画屋，摇荡波不定。芙蕖明的历，鱼鸟乐飞泳。\n林祠与岳墓，瞻拜得所敬。林祠竹梅疏，岳墓松柏劲。\n缅思南渡后，文物亦云盛。偷安湖山乐，气势遂不竞。\n国绪缀旒危，边圉豺虎横。兹惟堪逸游，未足拟形胜。\n腐儒感兴亡，吊古发孤咏。酒酣促归驾，日落烟水暝。"
        },
        {
            "标题": "使交舟中杂诗 其六",
            "作者": "孙承恩",
            "内容": "山水饶幽兴，篇章亦漫裁。只将消永日，不是倚多才。"
        },
        {
            "标题": "古像赞二百零五首 其七十六 晋元帝",
            "作者": "孙承恩",
            "内容": "晋失中土，元起江东。皇天眷德，群贤效忠。冲虚性成，恭德纯至。\n雄武未优，中兴犹愧。"
        },
        {
            "标题": "会麟山别业再次前韵四首 其三",
            "作者": "孙承恩",
            "内容": "小径花阴合，闲阶日影流。主言宜尽兴，仆语好回舟。\n岁月无公案，沧浪有棹讴。白鸥閒似我，随意立芳洲。"
        },
        {
            "标题": "七月廿五日会苏子嘉会堂再次前韵四首 其三",
            "作者": "孙承恩",
            "内容": "逸兴孤云远，年光逝水流。陶翁三径菊，范老五湖舟。\n我酌公须饮，公诗我为讴。长生如有诀，同觅向玄洲。"
        },
        {
            "标题": "会麟山别业再次前韵四首 其一",
            "作者": "孙承恩",
            "内容": "风月自堪适，壶觞复此招。野情转萧散，习气未全消。\n海上金光草，山中白雪苗。浮荣如可弃，吾与子同樵。"
        },
        {
            "标题": "题张阳峰太史卷",
            "作者": "孙承恩",
            "内容": "唶唶复唶唶，集我檐前鸣。严翁且至止，棨戟临门庭。\n两年隔天涯，瞻云每茕茕。今朝拜膝下，高堂溢欢声。\n翁既载欣慰，有子沐恩荣。昔著青衫别，今来锦衣迎。\n儿亦载欣止，承颜慰私情。昔别固康强，今来倍精明。\n子归亦忻忻，中庖出珍烹。僮仆亦忻忻，趋跄奉杯觥。\n孙枝复荣秀，兰芽睹宁馨。怡怡子父欢，天伦乐难名。\n相过日无虚，杂遝皆朝英。陈樽与列俎，击鼓还吹笙。\n人事苦难齐，此乐鲜得并。因兹感余怀，涕泪沾冠缨。"
        },
        {
            "标题": "会麟山别业再次前韵四首 其二",
            "作者": "孙承恩",
            "内容": "地僻无尘事，高人称隐居。启扉云在户，决溜水通渠。\n瀚海闻抟翼，濠梁看跃鱼。百年知道寡，粗得究盈虚。"
        },
        {
            "标题": "七月廿五日会苏子嘉会堂再次前韵四首 其四",
            "作者": "孙承恩",
            "内容": "文饮吾情颇，清言丽泽深。风光行乐处，慷慨醉时心。\n花散霏霏雾，云开白白阴。谁云宦游好，不博此园林。"
        },
        {
            "标题": "奉诏初入翰林读书",
            "作者": "孙承恩",
            "内容": "词笔应惭拟上林，滥从此地仰奎参。传经新授羲皇画，分课还赓正始音。\n碧殿面临琼岛近，红尘遥隔木天深。圣明作养拳拳意，图报唯应矢寸心。"
        },
        {
            "标题": "古像赞二百零五首 其七十二 司马宣王",
            "作者": "孙承恩",
            "内容": "仲达足智，用兵独优。殄渊擒达，算无遗谋。仁胜不仁，遇亮则靡。\n巾帼之受，英雄之耻。"
        },
        {
            "标题": "古像赞二百零五首 其二十四 成王",
            "作者": "孙承恩",
            "内容": "缉熙圣学，礼隆师臣。外抚万邦，内和兆民。坤阖乾开，春生秋杀。\n千古巍巍，式仰鸿烈。"
        },
        {
            "标题": "饭何老家",
            "作者": "孙承恩",
            "内容": "缭绕重冈去，数家村落中。门多达官辙，主有古人风。\n城市身稀到，田畴岁屡丰。野情无适契，短述赠山翁。"
        },
        {
            "标题": "合川诗赠王侍御",
            "作者": "孙承恩",
            "内容": "二水源分驶碧流，双龙蜿蜒汇沧洲。即看泾渭从中泻，并作波涛润九州。\n潮汐四时随吐没，乾坤万古自沉浮。尘踪得似张骞兴，与尔乘槎汗漫游。"
        },
        {
            "标题": "城居赠任海村",
            "作者": "孙承恩",
            "内容": "我厌城中寓，出门即嚣尘。雅情难适散，矮屋莫舒伸。\n昔自罹忧日，时当避难晨。虽求淳厚里，竟寡素心人。\n择处违前训，安居欲近仁。德惟惭浅薄，化未浃比邻。\n伏臈鲜酬与，深藏但袭珍。纷华非夙好，屠贾岂吾伦。\n酒熟无朱共，诗成乏阮论。摧颓惟老子，风月伴閒身。\n吾子差强意，冲襟雅任真。面交难许故，知契不嫌新。\n江馆深秋色，金风吹白蘋。相望路无几，顾我莫嫌频。"
        },
        {
            "标题": "鉴古韵语五十九首 其三十三 章帝",
            "作者": "孙承恩",
            "内容": "恺悌由天性，居然长者风。御人羞察察，临政独雍雍。\n有诏褒循吏，无心显治功。伊谁仁恤典，频著汗青中。"
        },
        {
            "标题": "谢张明崖大中丞招饮",
            "作者": "孙承恩",
            "内容": "大府崇文会，清秋启盛筵。幸当离乱后，乐睹治平年。\n巴蜀雄藩服，峨眉产俊贤。九重专简命，列郡仰旬宣。\n讨伐乾坤正，绥怀雨露偏。山川回气色，瀚海息风烟。\n井邑原无恙，耄齯获保全。农家秋晚刈，僧寺日高眠。\n舒惨先王治，张弛事理然。衣冠欣盛集，云物丽高天。\n疏竹临轩翠，幽花对客妍。思回抢攘际，兴洽笑谈前。\n磊落行筹算，含容富简编。词坛曾力骛，艺苑更精研。\n盛德敷遗远，仁人继述先。平生想风采，此日共周旋。\n勋业今如许，台铉望已专。讵惟诗咏颂，伫看鼎彝镌。\n念往吁嗟久，怀朋涕泗涟。孝思情罔极，推爱意良虔。\n食报犹徐也，昭施必大焉。老夫如健在，奕世看腾骞。"
        },
        {
            "标题": "古像赞二百零五首 其五十九 汉章帝",
            "作者": "孙承恩",
            "内容": "肃宗恺悌，长者之风。政厌苛刻，论从雍雍。综缉艺文，服膺帝道。\n厚泽深仁，简册有耀。"
        },
        {
            "标题": "清江引 其十五",
            "作者": "孙承恩",
            "内容": "风声雨声连四野。萧散篷窗下。一杯聊自持，万虑无萦挂。\n长安道中泥没马。"
        },
        {
            "标题": "昭君怨二首 其一",
            "作者": "孙承恩",
            "内容": "闻说中朝丧贰师，安边宁有嫁蛾眉。妾今远嫁何须计，可惜君王损国威。"
        },
        {
            "标题": "古像赞二百零五首 其六十六 汉昭烈帝",
            "作者": "孙承恩",
            "内容": "贤矣昭烈，宽厚弘毅。崎岖立国，仗信履义。推诚任贤，肝胆孚契。\n顾命数词，可训后世。"
        },
        {
            "标题": "写怀和答何柘湖二首 其一",
            "作者": "孙承恩",
            "内容": "梦想无缘到帝京，药炉茶灶对来清。病馀久谢文章债，老去难忘儿女情。\n北涧支筇看逝水，东郊把盏听流莺。云山泉壑非无兴，其奈时艰畏出城。"
        },
        {
            "标题": "写怀和答何柘湖二首 其二",
            "作者": "孙承恩",
            "内容": "宦达愁闻说上京，茅斋赢得梦魂清。山人习静教调气，衲子谈空苦废情。\n狂死刘伶常荷锸，闲来戴老去听莺。兼旬阴雨无聊甚，莫怪经春不出城。"
        },
        {
            "标题": "用韵赠柘湖",
            "作者": "孙承恩",
            "内容": "作赋声华拟二京，风标冰雪照人清。共推道气超时彦，肯把襟期混世情。\n钟阜有云堪拄笏，杨园无树不啼莺。想应独对长干月，多少清光满凤城。"
        },
        {
            "标题": "昭君怨二首 其二",
            "作者": "孙承恩",
            "内容": "掩泣临行致一言，妾身万死不须怜。圣朝不杀毛延寿，还有奸人学蔽贤。"
        },
        {
            "标题": "同襄阳守张士弘过习家池六首 其一",
            "作者": "孙承恩",
            "内容": "襄阳传得谪仙歌，江水无情落逝波。千古昔人行乐地，谁知今日我来过。"
        },
        {
            "标题": "古像赞二百零五首 其八十八 昭明太子",
            "作者": "孙承恩",
            "内容": "睿资天启，令德夙闻。恭俭自居，仁柔爱人。纂辑辞章，博涉典籍。\n潜文梵教，兹其蔽惑。"
        },
        {
            "标题": "宋樗庵李鹤峰同一斋过访次前韵四首 其二",
            "作者": "孙承恩",
            "内容": "有客高轩过，惭予木石居。寒蝉频到耳，秋水渐通渠。\n酿熟尊多酒，溪深馔有鱼。未须愁日暝，松月照庭虚。"
        },
        {
            "标题": "少傅夏桂翁六十寿诗",
            "作者": "孙承恩",
            "内容": "圣世开熙运，昌朝得大贤。河图呈瑞旦，崧岳降神年。\n日月光华盛，风云庆会骈。遭逢原有数，轩豁固无前。\n凤矫翔千仞，雕骞隘八埏。对时方育物，熙载乃旋乾。\n登陟三台峻，调和二气平。弘枢资密勿，大冶荷陶甄。\n徵角招相悦，盐梅用乃宣。眷隆锡马日，任重负鳌肩。\n游刃分群骼，孤峰障百川。令仪钦穆穆，雅德见渊渊。\n恳款抒长策，从容握化权。阳春功泯迹，时雨泽无偏。\n学术三才贯，词锋八面专。经纶徵事业，风雅寓诗篇。\n翼翼匡文德，雍雍和舜弦。人传白雪句，家有紫霞编。\n榜揭蛟龙翥，岩镌星斗悬。全才元不器，盛美总能全。\n望重心愈下，功高志益虔。即今黄阁老，原是玉堂仙。\n火宿辉南极，台光烛昴躔。遐方瞻气象，朝士乐周旋。\n才见三元始，重占六甲圆。环中神独至，镜里发常玄。\n平格从天寿，冲虚象帝先。松乔行可致，钟鼎故裒然。\n静养探玄理，冥心契道诠。百祥来止止，一气亘绵绵。\n皇祚无穷纪，贞休幸共延。小诗追吉甫，奕世拟流传。"
        },
        {
            "标题": "宋樗庵李鹤峰同一斋过访次前韵四首 其一",
            "作者": "孙承恩",
            "内容": "上客时难致，和风特为招。壶觞容我对，鄙吝向公消。\n野色迎新霁，天香发旧苗。共言岁事好，䆉稏渐堪樵。"
        },
        {
            "标题": "向晚雨益甚",
            "作者": "孙承恩",
            "内容": "朝来喜晴农自嗟，共说雨意还无涯。老夫闻言疑且怪，岂有悖谬如此耶。\n云阴渐浓日光薄，残雨疏疏仍放脚。不知黯䨴从何来，顷刻瀰漫遍寥廓。\n入室愁坐空悲歌，吾农吾农将奈何。"
        },
        {
            "标题": "和夏桂溪祈雪之作二首 其一",
            "作者": "孙承恩",
            "内容": "祷雪宵辞禁苑西，贞符亲睹御标题。古祠深院留明月，宝炬银灯拂绛霓。\n北角芒垂寒斗近，中庭乌噪朔风凄。仰瞻一德孚颙若，欲和阳春意独迷。"
        },
        {
            "标题": "和夏桂洲感赐直庐诗",
            "作者": "孙承恩",
            "内容": "元臣诏处殿东庐，肃肃清宵拱帝居。风递漏声来禁闼，月移树影上阶除。\n感恩时拜金茎露，缮性閒披玉简书。此日遭逢良不偶，创闻何啻百年馀。"
        },
        {
            "标题": "沔阳志感二首 其一",
            "作者": "孙承恩",
            "内容": "早岁从亲此宦游，重来五十四春秋。更无耆老询前事，尚有邦人德故侯。\n吏治渐闻随俗变，汉江终古抱城流。州前老桧当时物，笑我垂髫今白头。"
        },
        {
            "标题": "沔阳志感二首 其二",
            "作者": "孙承恩",
            "内容": "古复名邦汉水堧，依稀往事记当年。甘棠父老犹能护，风木孤儿秪自怜。\n舆论已徵良史笔，新词深荷长官贤。迟留不尽王程系，回首重来意杳然。"
        },
        {
            "标题": "同栗斋饮张仰山别驾舟中三首 其一",
            "作者": "孙承恩",
            "内容": "细酌清歌动，微风锦缆牵。居常惜萍梗，邂逅合留连。\n古道低残日，冥鸿度远天。无端故园兴，飞越酒樽前。"
        },
        {
            "标题": "同栗斋饮张仰山别驾舟中三首 其二",
            "作者": "孙承恩",
            "内容": "川迥兼天末，帆开背日斜。孤村依远戍，宿鹭聚寒沙。\n病体樽深怯，清谈兴更赊。即看冰雪晚，能不惜年华。"
        },
        {
            "标题": "舟中对月四首 其三",
            "作者": "孙承恩",
            "内容": "月映千山雪，波摇万道金。水风生澹爽，林木坐阴森。\n远塞征人泪，高楼独妇心。有怀多感慨，吾亦动悲吟。"
        },
        {
            "标题": "重游沈氏山庄四首 其二",
            "作者": "孙承恩",
            "内容": "旧艇仍同泛，名山得再窥。野塘添活水，脩竹更新枝。\n仆喜曾来客，篇题未了诗。明朝复成别，沉醉不须辞。"
        },
        {
            "标题": "舟中对月四首 其四",
            "作者": "孙承恩",
            "内容": "皓魄开无际，清辉满大千。白榆摇历历，玉露滴涓涓。\n羁旅添愁思，家园兴渺然。年年看月白，吟倚草堂前。"
        },
        {
            "标题": "重游沈氏山庄四首 其四",
            "作者": "孙承恩",
            "内容": "薄与山灵素，重来续旧缘。深岩栖宿雾，曲涧咽飞泉。\n不计觞行急，从教帽影偏。醉中浑忘我，随意舞风前。"
        },
        {
            "标题": "舟中偶书",
            "作者": "孙承恩",
            "内容": "击楫中流鼓吹频，孤舟无计接芳尘。请看同泊今宵者，也是前行得意人。"
        },
        {
            "标题": "舟中对月四首 其一",
            "作者": "孙承恩",
            "内容": "明月清江上，临流思爽然。练摇无定影，璧碎不成圆。\n鸟雀翻枝警，鱼龙抱影眠。美人渺何处，孤笑落云边。"
        },
        {
            "标题": "舟中对月示诸亲友",
            "作者": "孙承恩",
            "内容": "月出空江雾影沉，一尊别酒更重斟。明年此夜清光在，应照相思两地心。"
        },
        {
            "标题": "重游沈氏山庄四首 其三",
            "作者": "孙承恩",
            "内容": "径熟登应便，苔深步屡惊。山灵知旧客，天意与新晴。\n空翠沾衣润，幽花照眼明。忽思张柱史，慷慨百年情。"
        },
        {
            "标题": "舟中偶作",
            "作者": "孙承恩",
            "内容": "一奉天书别故园，白云迟我几时还。欲知宦兴今何似，试把连朝面貌看。"
        },
        {
            "标题": "舟中漫兴",
            "作者": "孙承恩",
            "内容": "日日云山管送迎，合裁诗句答山灵。思穷开辟无终峙，望入微茫不尽青。\n舵转忽看孤石峭，岸移遥认野花明。他时为忆经行处，只记多山不记名。"
        },
        {
            "标题": "舟中对月四首 其二",
            "作者": "孙承恩",
            "内容": "良夜不思寐，蓬窗漫倚风。月光连浩渺，水气接空濛。\n大地将无尽，银河似可通。谪仙还许约，乘兴访龙宫。"
        },
        {
            "标题": "舟中夜坐",
            "作者": "孙承恩",
            "内容": "山头斗柄挂寒芒，烟水浮空正渺茫。坐久不知江月落，满身风露湿衣裳。"
        },
        {
            "标题": "赠马鹤沙竹拄杖二首 其二",
            "作者": "孙承恩",
            "内容": "淇竹遗君五尺强，莹然员泽更贞良。古藜曾记来天禄，灵寿无誇出建章。\n叩胫独昭千古训，挂钱何用一生狂。葛陂故事将无有，鬐鬣依然合慎防。"
        },
        {
            "标题": "赠马鹤沙竹拄杖二首 其一",
            "作者": "孙承恩",
            "内容": "我已衰慵合杖时，年高子杖复何疑。向平山水应难续，彭泽郊畴尚可追。\n采药远村连近坞，寻诗西崦复东篱。冰霜亦未全渠仗，自有诸孙善护持。"
        },
        {
            "标题": "题画为许松皋赋四首 其四",
            "作者": "孙承恩",
            "内容": "空山岁云暮，寒雪积深谷。中有避世人，长镵斲黄独。"
        },
        {
            "标题": "题公子醉归图",
            "作者": "孙承恩",
            "内容": "长安道上秋日晴，城头月出人不行，雕鞍宝马曼胡缨。\n贵游诸郎总豪俊，锦衣绣带争鲜明。归来似是较猎馀，醉酣酩酊态度舒，垂鞭缓辔无疾驱。\n武夫健卒前执殳，牵黄臂苍左右趋。兰房盼倚如花姝，银缸照耀红"
        }
    ],
    "对话内容": [
        {
            "Type": "宫廷官场对话",
            "Location": "南京翰林院",
            "Background": "孙承恩与当朝礼部尚书讨论国家大政，讨论文士应该如何以文治国，强调忠诚与仁德的重要性。两人言辞激烈，孙承恩引经据典，表达自己的观点，众人侧耳倾听。",
            "Dialogue": "{\n    角色名: 礼部尚书 \n    动作:(微微颔首，神情凝重)\n    讲话: 陛下所需之治国之道，实在在于文士之忠诚与仁德。众所周知，文治乃国之根本，若无文士之德行，何以治国安民？不过，近来朝中士人多趋炎附势，投机取巧，未能真正做到以德为先。承恩先生，您以文才见长，是否同我所言？您以为何法可以激励文士重拾忠诚与仁德之本志？\n}\n\n{\n    角色名: 孙承恩 \n    动作:(微微一笑，目光炯炯有神)\n    讲话: 诚如尚书所言，文士之德行，乃国之栋梁，若无道德，何以得民心？我对此深有体会，然治国之道，不可单靠文士之忠诚，亦需有良法相辅。若将仁德与法律相结合，方可相得益彰，治国安民。古人云：“以德治国，法治天下”，此乃治国之根本。然则，近年文士多以权谋私，非我辈所愿。我们应当倡导忠诚之士，重拾古人之教诲，方能有所作为。我们应以身作则，带动众人，复兴文治，振兴国家之大义。您以为然否？\n}"
        },
        {
            "Type": "书信交流",
            "Location": "孙承恩的书房",
            "Background": "孙承恩收到了陆树声的书信，信中提到对其著作《鉴古韵语》的赞赏。孙承恩在回信中表达了对陆树声的敬重，并提到自己今后会更加努力写作，传承古人的智慧。",
            "Dialogue": "{\n    角色名: 陆树声 \n    动作:(捧信微笑，神色欣慰)\n    讲话: 承恩兄，近日我得见您的《鉴古韵语》，其中所蕴含的智慧与深厚的文采，实在令人赞叹。您所言之理，直指人心，令我倍感振奋。您在文坛之光辉，已然照耀我辈，仿佛古人重现。请问，您对此书的创作过程，可否与我分享一二？\n}\n\n{\n    角色名: 孙承恩 \n    动作:(放下笔，脸上露出欣慰的微笑)\n    讲话: 多谢陆兄的抬爱，实不敢当。此书之成，乃是我平生所学之所积累，然不仅是我一人之功，家人、友人之鼓励，均为我创作之动力。书中所述，皆是我对古今事理之思考，尝试将古人的智慧与当今之社会结合，期盼能引起众人的思索与共鸣。写作之余，我常常沉浸于历史之中，探索那些智慧之光，愿以此书传承古人的教诲，激励后人。陆兄若愿，后日我欲再次增修，盼能与您共商此事，使之更臻完善。\n}"
        },
        {
            "Type": "家庭聚会对话",
            "Location": "孙承恩家中的院子",
            "Background": "孙承恩的家人围坐在院中，孙承恩与妻子吴氏和私生子女们共话家常，讨论家族的未来与教育，吴氏提到要好好培养孩子的才德，孙承恩则以身作则，强调读书的重要性。",
            "Dialogue": "{\n    角色名: 吴氏 \n    动作:(微微一笑，目光柔和)\n    讲话: 恩儿，今日一大家子团聚，真是难得。您常说，教导子女读书乃是为家族未来打基础，今我想问，您认为在教育中，除了书本之知识，更应注重哪些品德的培养呢？\n}\n\n{\n    角色名: 孙承恩 \n    动作:(轻轻点头，目光坚定)\n    讲话: 妻子所言极是。教育子女，固然书本之知识不可或缺，但更重要者，乃是品德之培养。古人云：“德行之于人，犹水之于舟”，德行乃立身之本。我们应教导子女敬老尊贤，仁爱宽厚，树立良好的价值观。更要让他们明白，书中自有黄金屋，书中自有颜如玉，然若无德行，岂能立足于世？故而，我将以身作则，常与儿女共读书，交流思想，助其在道德与知识之间寻求平衡，方能成就美好未来。\n}"
        },
        {
            "Type": "诗词戏剧对话",
            "Location": "书院讲堂",
            "Background": "孙承恩在书院中为学生们朗读自己的诗作，讲述诗中的意境与人生哲理。听众中有他的兄弟孙雍和孙睦，二人时不时插话，讨论诗中的深意，气氛热烈。",
            "Dialogue": "{\n    角色名: 孙雍 \n    动作:(微微侧身，神情专注)\n    讲话: 承恩兄，您在这首诗中提到的“风卷残云”，究竟意欲何为？似乎道出了人事如烟，浮生若梦的深意，您可否与我详解一二？\n}\n\n{\n    角色名: 孙承恩 \n    动作:(眉头微皱，神情深邃)\n    讲话: 雍兄所言甚是，我在诗中确实想表达“风卷残云”的意象，恰如人生短暂，时光荏苒，浮生如梦。诗中所云，非仅是自然之景，更是对人世间无常之感慨。正如古人所说：“浮云游子意，落日故人情。”我们在世间奋斗，终究难以逃脱时光的流逝。在这浮华的世界中，唯有内心的宁静与智慧，才能让我们在沧海桑田中找寻一丝归属。听君之言，我更觉此意深远，或可引发更多的思索与讨论。\n}"
        },
        {
            "Type": "朝廷文书交流",
            "Location": "南京詹事府",
            "Background": "孙承恩作为少詹事，与同僚讨论朝政，审阅新法令的草案。面对朝中权臣的压力，孙承恩坚持要以德治国，强调法度与仁义的结合，得到同僚的附和。",
            "Dialogue": "{\n    角色名: 同僚 \n    动作:(稍微颔首，神情凝重)\n    讲话: 承恩大人，今日我们在此，共同审阅新法令草案，您对此有何高见？您所持的以德治国之理念，是否能融入此次新法之中？\n}\n\n{\n    角色名: 孙承恩 \n    动作:(神情坚毅，语气坚定)\n    讲话: 各位同僚，治国之道，非独在法，更在于德。今次草案虽重视法令之严明，然我认为，若能将仁义之德融入其中，方能使法令不至于冰冷无情。故我建议，草案中应明确规定奖惩分明，德行优先，令百姓既知法而不失仁情。如此，方能真正做到国泰民安，法治与德治相辅相成，才能形成良好的治国氛围。各位同仁，您们可否认同此见？\n}"
        },
        {
            "Type": "友人聚会",
            "Location": "张阳峰的别院",
            "Background": "孙承恩与友人张阳峰及其他文人聚会，畅谈诗词，分享各自的创作。酒过三巡，孙承恩即兴作诗，大家纷纷鼓掌称赞，气氛愉快。",
            "Dialogue": "{\n    角色名: 张阳峰 \n    动作:(举杯相邀，神情愉悦)\n    讲话: 承恩兄，今日聚会，欢声笑语不绝，恰似春日融融。请问，您最近是否有新的诗作？期待能听闻您即兴作诗，共同分享这份雅趣。\n}\n\n{\n    角色名: 孙承恩 \n    动作:(微微一笑，端起酒杯)\n    讲话: 张兄所言极是，聚友共饮，实乃人生一大乐事。近日我确有新作，主题正是春日之暖，万物复苏之景。诗中我写道：“春风依柳舞，细雨润花香”，正是想表达春天带来的生机与希望。若张兄愿意，我便即兴吟诵一首，与诸位共享这份春日的欢愉。\n}"
        },
        {
            "Type": "社交宴会",
            "Location": "豪华的宴席",
            "Background": "孙承恩参加一个权贵的宴会，宴席上众多文人雅士齐聚一堂。孙承恩被邀请即兴作答，表达对国家前景的忧虑及对文人的期待，赢得众人赞同。",
            "Dialogue": "{\n    角色名: 权臣 \n    动作:(微微一笑，举杯相邀)\n    讲话: 今日的宴会上，承恩先生可否为我们即兴作一首？我听闻您的诗才横溢，若能听您高歌一曲，定会使这场宴会更加热闹非凡。\n}\n\n{\n    角色名: 孙承恩 \n    动作:(微微一笑，放下酒杯)\n    讲话: 权臣所言甚是，今日在此共聚，实乃缘分。我愿即兴为诸位吟一首，题目便是“春日游”，诗曰：“春日游，花间雨，江南水乡醉人心。”此间美景，令人陶醉，愿与各位分享这份喜悦，让我们共饮这杯春日的美酒，愿诸位在新的一年里，身体健康，万事如意！\n}"
        },
        {
            "Type": "山水游览",
            "Location": "华亭山水间",
            "Background": "孙承恩与兄弟们游览华亭山水，途中吟咏，感慨人生短暂，兄弟间分享各自的理想与抱负，孙承恩劝诫大家要珍惜时光，勤奋学习。",
            "Dialogue": "{\n    角色名: 孙睦 \n    动作:(面带笑容，神情轻松)\n    讲话: 承恩兄，今日游历华亭山水，您可否谈谈您对山水的感悟？我时常觉得，山水之间，总有一种无形的力量在牵引着我们，让人沉醉其中。\n}\n\n{\n    角色名: 孙承恩 \n    动作:(目光柔和，微微点头)\n    讲话: 睦兄所言极是，山水之美，确实令人心醉。此间山峦叠嶂，水波荡漾，仿佛与自然融为一体。古人云：“山不在高，有仙则名；水不在深，有龙则灵。”我认为，山水的魅力不仅在于其形态，更在于它所蕴含的文化与哲思。游历山水间，不仅是对自然的欣赏，更是对心灵的一种洗涤，正如“采菊东篱下，悠然见南山”的逍遥，令我心神向往，流连忘返。\n}"
        },
        {
            "Type": "朝廷奏折讨论",
            "Location": "朝堂",
            "Background": "孙承恩在朝堂上奏折，提出对农业政策的建议，认为应加大对农民的支持，确保国泰民安。其他大臣对此表示赞同，大家纷纷发言支持孙承恩的提议。",
            "Dialogue": "{\n    角色名: 大臣 \n    动作:(点头称赞，神情赞同)\n    讲话: 承恩大人，您在今日朝会上提出的对农业政策的建议，实在是高屋建瓴。我们应如何在此基础上进一步落实，以确保国家的富强与民众的安乐？\n}\n\n{\n    角色名: 孙承恩 \n    动作:(神情坚定，目光炯炯)\n    讲话: 各位大臣，治国之道，务必以民为重。农业乃国之根本，民众安乐则国泰民安。我的建议是，首先应加大对农民的支持力度，确保他们的生活得以保障，方能鼓励他们勤劳耕作。其次要完善相关的法令，保障农民的权益，避免剥削与欺压，才能形成良好的社会氛围。最后，还需设立专门机构，定期评估农业政策的实施效果，确保政策能真正落到实处。各位大臣，您们以为如何？\n}"
        },
        {
            "Type": "诗社交流",
            "Location": "文化交流场所",
            "Background": "孙承恩参加诗社，与其他诗人交流各自的作品，讨论诗歌的风格与意境，孙承恩提出要在现代诗中融入古代的精髓，受到诗友们的赞赏。",
            "Dialogue": "{\n    角色名: 诗友 \n    动作:(微微点头，神情期待)\n    讲话: 承恩兄，您在诗社中的见解总是独到而深刻，最近有何新作？我期待能聆听您对诗歌的理解与体悟。\n}\n\n{\n    角色名: 孙承恩 \n    动作:(微微一笑，目光温柔)\n    讲话: 多谢友人厚爱，近日我确有新作，主题便是“诗与人生”。我认为，诗歌不仅是语言的艺术，更是心灵的寄托。它如同一面镜子，映照出我们的内心深处。诗中我写道：“人生如梦，唯有诗书常伴。”希望通过诗歌，传达出对生活的感悟与对理想的追求。若友人愿意，我便即兴吟诵，与大家共享这份诗意的美好。\n}"
        }
    ]
}