{
    "基本信息": {
        "姓名": "何景明",
        "性别": "男",
        "出生年份": "1483",
        "死亡年份": "1521",
        "享年": "39",
        "朝代": "明",
        "家庭区分": "未详"
    },
    "亲属关系": [
        "何景明的孙是何洛文",
        "何景明的次子是何立",
        "何景明的曾祖是何海",
        "何景明的祖父是何鉴",
        "何景明的父是何信",
        "何景明的继母是卢氏(何景明前母)",
        "何景明的母是李氏(何景明母)",
        "何景明的妻子是张氏(何景明妻)",
        "何景明的兄是何景韶",
        "何景明的兄是何景旸",
        "何景明的兄是何景晖",
        "何景明的曾孙; 重孙是何裕家",
        "何景明的曾孙; 重孙是何奕家",
        "何景明的曾孙; 重孙是何起家",
        "何景明的孙女是何氏（刘永泰继母）",
        "何景明的外孙女之子是刘永豫"
    ],
    "其他关系": [
        "何景明学生为戴冠",
        "何景明学生为戴冠",
        "何景明学生为孙继芳",
        "何景明书序由康海所作",
        "何景明书序由王世贞所作",
        "何景明书序由李开先所作",
        "何景明书序由陈文烛所作",
        "何景明墓志铭由孟洋所作",
        "何景明为李纪作墓志铭",
        "何景明为李纪作墓志铭",
        "何景明传记作者为李开先",
        "何景明传记作者为乔世宁",
        "何景明为段坚作传",
        "何景明为李纪作祭文",
        "何景明为何景韶作祭文",
        "何景明为侯宜正作临别赠言(送别诗、序)",
        "何景明临别得到康海所作赠言(送别诗、序)",
        "何景明谥议由姚希孟所作",
        "何景明墓表由汪道昆所作",
        "何景明墓表由汪道昆所作",
        "何景明行状由樊鹏所作",
        "何景明为何景韶作行状",
        "何景明致书李东阳",
        "何景明致书李梦阳",
        "何景明致书何瑭",
        "何景明致书李攀龙",
        "何景明致书杨一清",
        "何景明致书许焕",
        "何景明被致书由何孟春",
        "何景明被致书由李梦阳",
        "何景明被致书由李梦阳",
        "何景明被致书由李梦阳",
        "何景明被致书由李梦阳",
        "何景明被致书由孟洋",
        "何景明收到王廷相的答书",
        "何景明收到戴冠的答书",
        "何景明为何孟春所作诗文作序",
        "何景明诗文序由余孟麟所作",
        "何景明其生祠由蔡汝楠作记"
    ],
    "入仕信息": [
        {
            "入仕方式": "科举: 进士(笼统)",
            "入仕年份": "1502",
            "入仕年龄": "17"
        },
        {
            "入仕方式": "科举: 乡贡举人",
            "入仕年份": "未详",
            "入仕年龄": "未详"
        },
        {
            "入仕方式": "学校: 生员(庠生)",
            "入仕年份": "未详",
            "入仕年龄": "未详"
        }
    ],
    "别名信息": [
        {
            "别名": "仲默",
            "别名类型": "未详"
        },
        {
            "别名": "仲默",
            "别名类型": "字"
        },
        {
            "别名": "四",
            "别名类型": "行第"
        },
        {
            "别名": "大复",
            "别名类型": "未详"
        },
        {
            "别名": "大复",
            "别名类型": "室名、别号"
        }
    ],
    "任职信息": [
        {
            "官职": "提学副使",
            "起始年份": "未详",
            "结束年份": "未详",
            "任职方式": "正授",
            "任职地点": "[未详]"
        },
        {
            "官职": "提学副使",
            "起始年份": "未详",
            "结束年份": "未详",
            "任职方式": "正授",
            "任职地点": "陕西布政司"
        },
        {
            "官职": "提学副使",
            "起始年份": "未详",
            "结束年份": "未详",
            "任职方式": "正授",
            "任职地点": "陕西布政司"
        },
        {
            "官职": "提学副使",
            "起始年份": "未详",
            "结束年份": "未详",
            "任职方式": "正授",
            "任职地点": "陕西布政司"
        },
        {
            "官职": "提学副使",
            "起始年份": "未详",
            "结束年份": "未详",
            "任职方式": "正授",
            "任职地点": "陕西布政司"
        },
        {
            "官职": "提学副使",
            "起始年份": "未详",
            "结束年份": "未详",
            "任职方式": "正授",
            "任职地点": "陕西布政司"
        },
        {
            "官职": "中书舍人",
            "起始年份": "未详",
            "结束年份": "未详",
            "任职方式": "正授",
            "任职地点": "[未详]"
        },
        {
            "官职": "吏部员外郎",
            "起始年份": "未详",
            "结束年份": "未详",
            "任职方式": "正授",
            "任职地点": "[未详]"
        },
        {
            "官职": "吏部验封司员外郎",
            "起始年份": "未详",
            "结束年份": "未详",
            "任职方式": NaN,
            "任职地点": NaN
        },
        {
            "官职": "中书舍人",
            "起始年份": "未详",
            "结束年份": "未详",
            "任职方式": NaN,
            "任职地点": NaN
        },
        {
            "官职": "中书舍人",
            "起始年份": "未详",
            "结束年份": "未详",
            "任职方式": NaN,
            "任职地点": NaN
        }
    ],
    "地理信息": [
        {
            "地名": "信阳",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "信阳",
            "地址类型": "户籍地",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "大复集",
            "著述年份": "1521",
            "著述角色": "未详"
        },
        {
            "著述名称": "何大复先生集:三十八卷",
            "著述年份": "1506",
            "著述角色": "未详"
        },
        {
            "著述名称": "学约书程一卷",
            "著述年份": "未详",
            "著述角色": "撰著者"
        },
        {
            "著述名称": "大复论 一卷",
            "著述年份": "未详",
            "著述角色": "撰著者"
        },
        {
            "著述名称": "何子杂言 一卷",
            "著述年份": "未详",
            "著述角色": "撰著者"
        }
    ],
    "社会区分": [
        "[为官者：文]",
        "[正黄旗]",
        "工于文",
        "并称/齐名"
    ],
    "机构情况": [],
    "经历事件信息": [],
    "财富情况": [],
    "个人简介": [
        "何景明（1483～1521）字仲默，号白坡，又号大复山人，信阳浉河区人。明弘治十五年(1502)进士，授中书舍人。正德初，宦官刘瑾擅权，何景明谢病归。刘瑾诛，官复原职。官至陕西提学副使。为“前七子”之一，与李梦阳并称文坛领袖。其诗取法汉唐，一些诗作颇有现实内容。有《大复集》。 ► 何景明的诗文(637篇)"
    ],
    "诗词文章内容": [
        {
            "标题": "竹枝词",
            "作者": "何景明",
            "内容": "十二峰头秋草荒，冷烟寒月过瞿塘。青枫江上孤舟客，不听猿啼亦断肠。"
        },
        {
            "标题": "得献吉江西书",
            "作者": "何景明",
            "内容": "近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。"
        },
        {
            "标题": "苦热行二首 其二",
            "作者": "何景明",
            "内容": "昼眠苦多蝇，夜眠苦多蚊。炎霞热雾蒸絪缊，四体拘促何由伸。\n仙人桂官接兰苑，下望青松踏幽巘。我欲从之谅非远，尘世何堪遂仰偃。"
        },
        {
            "标题": "鲥鱼",
            "作者": "何景明",
            "内容": "五月鲥鱼已至燕，荔枝卢桔未应先。赐鲜遍及中珰第，荐熟谁开寝庙筵。白日风尘驰驿骑，炎天冰雪护江船。银鳞细骨堪怜汝，玉筯金盘敢望传。"
        },
        {
            "标题": "小景四首 其二",
            "作者": "何景明",
            "内容": "草阁散晴烟，柴门竹树边。门前有江水，常过打鱼船。"
        },
        {
            "标题": "易水行",
            "作者": "何景明",
            "内容": "寒风夕吹易水波，渐离击筑荆卿歌。白衣洒泪当祖路，日落登车去不顾。\n秦王殿上开地图，舞阳色沮那敢呼。手持匕首摘铜柱，事已不成空骂倨。\n噫嗟嗟燕丹，寡谋当灭身。光也自刎何足云，惜哉枉杀樊将军。"
        },
        {
            "标题": "秋江词",
            "作者": "何景明",
            "内容": "烟渺渺，碧波远。白露晞，翠莎晚。泛绿漪，蒹葭浅。浦风吹帽寒发短。美人立，江中流。暮雨帆樯江上舟，夕阳帘栊江上楼。舟中采莲红藕香，楼前踏翠芳草愁。芳草愁，西风起。芙蓉花，落秋水。江白如练月如洗，醉下烟波千万里。"
        },
        {
            "标题": "岳阳",
            "作者": "何景明",
            "内容": "楚水滇池万里游，使车重喜过巴丘。千家树色浮山郭，七月涛声入郡楼。寺里池亭多旧主，城中冠盖半同游。明朝又下章华路，江月湖烟绾别愁。"
        },
        {
            "标题": "游西峰示四子",
            "作者": "何景明",
            "内容": "今我不乐游西峰，喜有四子来相从。日长古寺风景静，蜀葵始青榴始红。\n彭生旧时同游者，每遇游山先跨马。徐生爱山欲留宿，朝见青山独开目。\n自云邑城尽原野，颇恨无家傍林谷。陈阮二牛皆少年，陈生家亦近此山。\n阮生志不在山水，骑马欲行乃复还。吁嗟汝辈各努力，此身会见生羽翼。\n乘风高举或远游，安得久为山人留。他时倘愿骑黄鹄，随我江边伴白鸥。"
        },
        {
            "标题": "侠客行·朝入主人门",
            "作者": "何景明",
            "内容": "朝入主人门，暮入主人门，思杀主雠谢主恩。主人张镫夜开宴，千金为寿百金饯。秋堂露下月出高，起视厩中有骏马，匣中有宝刀。拔刀跃马门前路，投主黄金去不顾。"
        },
        {
            "标题": "苦热行简问陶良伯",
            "作者": "何景明",
            "内容": "六月二十火云发，京师毒热胜吴下。清晨衣冠不敢出，对食欲餐汗满把。\n闭门袒跣真发狂，隐几寤寐何由假。风云昨日忽入城，疾雷破墙雨破瓦。\n此地楼台更郁蒸，西山殿阁室潇洒。姑苏才人玉堂客，邻近不得同杯斝。\n因君欲访姑苏台，台下清江千尺泻。上有万竿脩竹林，干云蔽日森炎夏。\n君不见九衢亭午日如赭，鸟飞投林兽奔野，红尘骑马何为者。"
        },
        {
            "标题": "嫦娥图",
            "作者": "何景明",
            "内容": "月宫峨峨冷光射，桂树长生花不谢。玉宇琼楼闭早秋，金蟾银兔啼寒夜。\n夜寒露下步瑶台，罗袜仙裙冉冉来。屏障乍开云母隔，帘栊遥望水精开。\n明星迢渺斜银汉，谁拟丰神传素练。霓裳羽衣世莫闻，雾鬟雪貌人难见。\n灵药空疑后羿妻，吹箫跨鹤几人迷。君欲遨游广寒殿，直攀万丈青云梯。"
        },
        {
            "标题": "田子行",
            "作者": "何景明",
            "内容": "君不见黄河西来北入海，千载却倒东南流。淮水如丝纳九曲，桐柏山作昆崙丘。\n我家清淮边，君家大河侧。开辟二水今合同，人生变化无南北。\n田子之生河降神，十五手掣生麒麟。二十辞家观国宾，三十谒帝为近臣。\n赤墀青琐日月上，金马银台河汉津。自矜一身遇明主，便欲登天叩天鼓。\n天门昼关守虎豹，云师屏翳西公怒。烟气缥缈随飞龙，电光闪烁笑玉女。\n太清星辰下罗列，欻忽阊阖生风雨。丹诚不回白日照，杞国忧天独劳苦。\n我持彤管只凤翎，浮沉帝傍近紫庭。文园著书久消渴，据地酣歌常不醒。\n长安少女花在侧，茂陵美妾空娉婷。汉皇不好相如赋，方朔谁知是岁星。\n爱君襟期特奇迈，谏垣给舍持风采。平生古今开万卷，摇笔风云动五彩。\n致君尧舜岂无术，许身稷卨终难改。袖中一扎谏猎书，三岁磨灭未见采。\n鍊石何时更补天，衔沙枉自思填海。君不见楚人当时不识玉，海客无心采明月。\n明珠暗投反按剑，白璧三献还遭刖。连城高价后始定，照乘奇光有时发。\n凤凰不及鸱鸮鸣，驽骀却笑骅骝拙。君不见长孺从来叹积薪，公孙布衣为汉臣。\n千秋开口取卿相，董生白头甘贱贫。万言不如一言重，直弦曲钩安可论。\n贾生何能善绛灌，任安徒事卫将军。我令与子俱落魄，过饮悲歌嘅今昔。\n咸阳酒客五花马，邯郸博徒千金掷。古来豪侠亦可喜，可怜圣贤皆厄塞。\n豫章干云世希用，龙泉贯斗人难识。神骏翻为辕下驹，冥鸿已愧笼中翼。\n出门与子常相忆，清淮大河见颜色。"
        },
        {
            "标题": "哭幼女行",
            "作者": "何景明",
            "内容": "二十生男不解爱，颇厌世间儿子态。年来抱女心甚怜，却悔从前空慷慨。\n女生一岁眉目扬，笑指兄姊罗成行。镜里娇啼映窗牖，床前学步牵衣裳。\n春风吹蒐蒐不住，来从何来去何去。锦褓曾占梦月时，玉钱又哭埋香处。\n乾坤得失安有凭，昨日桨极今哀生。常怪他人不快意，乃知我辈真钟情。\n皇天能生亦能死，造物弄人每如此。云散云凝亦偶然，花开花谢缘何事。\n妇人性痴还过伤，奔走叫号如病狂。作诗示妻兼自解，转见人间父母肠。"
        },
        {
            "标题": "同李进士观铜雀砚歌",
            "作者": "何景明",
            "内容": "君不见邺中魏帝无宫殿，千秋遗瓦磨为砚。墨客骚人空叹嗟，朱薨绮构谁曾见。\n李君好古精鉴别，冬天拂拭开烟雪。虚堂叩之哀玉昔，泥沙洗出黄金屑。\n广州紫石鸲鹆眼，歙山龙尾何希罕。濡藻光回星汉垂，蟠花背刻龟螭断。\n共忆高台罗绮春，翠眉艳骨飞黄尘。提携故物悲年代，感慨新章泣鬼神。\n君不见临漳此物难复睹，河沉岸坼求者苦。县人相传为赝古，呜呼日掘西陵土。"
        },
        {
            "标题": "乞巧行",
            "作者": "何景明",
            "内容": "鹊桥崔巍河宛转，织女牵牛夜相见。岳阳女儿迎七夕，乞巧楼高高百尺。\n华灯明月光窈窕，结綵蟠花绮罗绕。富家女儿恃娇小，年年乞巧不得巧。\n贫家女巧世所稀，只为他人缝嫁衣。须臾露湿金剪刀，只星渐没河渐高。\n人间天上两迢遥，步袜仙裙空寂寥。君不见古来巧拙何足语，岁岁楼前竞儿女。"
        },
        {
            "标题": "晚雨君卿招不赴",
            "作者": "何景明",
            "内容": "骑马出门还复入，六月阴晴不可卜。檐前星出乍有无，城上雨来时断续。\n炎天留客夜苦短，燕地近秋暑偏酷。何人同对寸中花，忆尔独伴啼乌宿。"
        },
        {
            "标题": "公无渡河",
            "作者": "何景明",
            "内容": "公无渡河，河浊不见日，汝今欲往何时出。公无渡河，河广浩无涯。\n往而不返，化为泥与沙。夸父渴走成邓林，至今丘冢犹岑崟。\n河中蛟龙见人喜，纵有舟楫谁救尔。噫嗟嗟，公无渡河，渡河而亡，不如陆死噫。\n嗟嗟公无渡河。"
        },
        {
            "标题": "津市打鱼歌",
            "作者": "何景明",
            "内容": "大船峨峨系江岸，鲇鲂鱍鱍收百万。小船取速不取多，往来抛网如掷梭。\n野人无船住水浒，织竹为梁数如罟。夜来水长没沙背，津市家家有鱼卖。\n江边酒楼燕估客，割鬐砍鲙不论百。楚姬玉手挥霜刀，雪花错落金盘高。\n邻家思妇清晨起，买得兰江一双鲤。筛筛红尾三尺长，操刀具案不忍伤。\n呼童放鲤潎波去，寄我素书向郎处。"
        },
        {
            "标题": "大梁行",
            "作者": "何景明",
            "内容": "朝登古城口，夕藉古城草。日落独见长河流，尘起遥观大梁道。\n大梁自古号名区，富贵繁华代不殊。高楼歌舞三千户，夹道烟花十二衢。\n合汨轮驺交紫陌，鸣钟暮入王侯宅。红妆不让掌中人，珠履皆为门下客。\n片言立赐万黄金，一笑还酬只白璧。带甲连营杀气寒，君王推毂将登坛。\n弯弧自信成功易，拔剑那知报怨难。已见分符连楚越，更闻飞檄救鄞郸。\n一朝运去同衰贱，意气雄豪似惊电。杨花飞入侯嬴馆，草色凄迷魏王殿。\n万骑千乘空云屯，绮构朱甍不复存。夜雨人归朱亥里，秋风客散信陵门。\n川原百代重回首，宋寝隋宫亦何有。游鹿时衔内苑花，行人尚折繁台柳。\n繁台下接古城西，春深桃李自成蹊。朝来忽见东风起，薄暮飞花满故堤。"
        },
        {
            "标题": "葡萄二首 其一",
            "作者": "何景明",
            "内容": "晴阑袅袅风须动，暑架垂垂露乳寒。却忆高楼清夏日，美人常对水晶盘。"
        },
        {
            "标题": "赠别孟望之四首 其三",
            "作者": "何景明",
            "内容": "仲秋物色惨，游子生离颜。朝辞义阳陌，夕宿武胜关。\n遥望武昌路，汉水何潺湲。愿为比翼鸟，逸翮杳难攀。\n愿言终令德，努力济时艰。同心苟不亏，岂在离并间。"
        },
        {
            "标题": "三忠祠",
            "作者": "何景明",
            "内容": "三忠祠在帝城东，桧柏阴阴沙院风。朝暮冠裳频下马，春秋香火一开宫。\n中原涕泪江山远，异代精灵庙宇同。汉业崩摧如宋业，古今南北恨无穷。"
        },
        {
            "标题": "天坛雷道士院",
            "作者": "何景明",
            "内容": "帝宫高锁汉郊畿，羽士琴书静可依。萝洞昼栖云雾入，石坛秋礼佩环归。\n丛丛晚竹临风整，嘒嘒玄蝉曳日微。渡海却思千载事，买山今恨十年违。"
        },
        {
            "标题": "赠田子三首 其二",
            "作者": "何景明",
            "内容": "苍苍季冬夕，积雪委中衢。三星出东户，纤月扬西隅。\n主人乐行觞，众宾且停车。何况平生友，夙昔共欢娱。\n惨恻高堂上，为子重踟蹰。山川缅以邈，岐路在须臾。\n出门慎自爱，慰我恒相于。"
        },
        {
            "标题": "别相饯诸友",
            "作者": "何景明",
            "内容": "双井山边送客时，满林风雪倍相思。西行万里遥回首，太华终南落日迟。"
        },
        {
            "标题": "赠边子四首 其四",
            "作者": "何景明",
            "内容": "欢聚理无恒，悲离情有伤。况兹征途閒，讵能久相将。\n浮云兴岁暮，素雪翳晨光。挥手自兹别，后期应母忘。"
        },
        {
            "标题": "过华清宫",
            "作者": "何景明",
            "内容": "冬驻华清殿，千秋忆翠华。青山无帝宅，荒草半人家。\n雪下汤泉树，春回绣岭花。长安望不远，谁见五陵霞。"
        },
        {
            "标题": "花崖梧桐",
            "作者": "何景明",
            "内容": "桐生何猗猗，其叶何油油。白云荫崇阿，朝日照高丘。\n感此雨露滋，愧彼蔓草俦。凤凰久不至，琴瑟谁可求。\n吾将縆繁弦，庶以宣我忧。"
        },
        {
            "标题": "葡萄二首 其二",
            "作者": "何景明",
            "内容": "汉家葡萄出西域，斗酒曾博凉州戍。当日谁知使者劳，至今人种葡萄树。"
        },
        {
            "标题": "倚柱操",
            "作者": "何景明",
            "内容": "兔则有罝兮，鸟则有罗。国无人兮，将奈何。心之忧兮，岂曰予未有室家。\n嗟嗟室家非我营兮，我生曷荣兮。"
        },
        {
            "标题": "草堂寺",
            "作者": "何景明",
            "内容": "昔读高僧传，今看胜地形。院寒留桧柏，殿古落丹青。\n宝塔参遗影，荒台问译经。驻车春日暮，散步出林坰。"
        },
        {
            "标题": "高城行",
            "作者": "何景明",
            "内容": "高城巀巀山百堵，白日树旗夜悬鼓，将军戒严太守武。\n城下贼来，城上彀弩。楼军转石，城人负土。噫嗟嗟，城完家可全，城破家为虏。\n传与城中人，但保城，莫闭户。"
        },
        {
            "标题": "南山篇",
            "作者": "何景明",
            "内容": "朝采南山，白石盘盘。风来吹葛，葛叶幡幡。岂无枝蔓，念我本根。\n翘翘栗薪，靡考谁爇。缉缉葛丝，考则靡服。筛筛涧鱼，在罶丽丽。\n昔用为飧，今用为祭。上陵折松，下坂折柳。遥遥游子，勿以行久。\n月不恒处，日则有酉。瞻彼日月，思我父母。"
        },
        {
            "标题": "玄明宫行",
            "作者": "何景明",
            "内容": "君不见玄明宫中满荆棘，昔日富贵今寂寞。祠园复为中贵取，遗构空传孽臣作。雄模壮丽临朝廷，远势连袤跨城郭。忆昨己巳年来事，秉权自倚薰天势。朝求天子苑，暮夺功臣第。江艘海舶送花石，戚里侯门拥金币。千人力尽万牛死，土木功成悲此地。碧水穿池象溟渤，黄金作宫开日月。虹霓屈曲垂三梁，蛟龙盘拏抱双阙。城中甲第更崔嵬，亲戚弟兄皆阀阅。戚里歌钟宾客游，排门冠剑公卿谒。生前千门与万户，死时不得一丘土。石家游魂泣金谷，董相燃脐叹堳坞。宫前守卫无诃呼，真人道士三四徒。石户苍苔生铁锁，玉阶碧草摇金铺。星宫昼开见行鼠，日殿夜祷闻啼狐。游客潜窥翠羽帐，市子屡窃金香炉。桑田须臾变沧海，桃树不复栽玄都。我朝中官谁最贵，前有王振后曹氏。正统以前不得闻，成化之间未有此。明圣虽能断诛罚，作新未见持纲纪。天下衣冠难即振，中原寇盗时复起。古来祸乱非偶然，国有威灵岂常恃。玄明之宫今已矣，京师土木何时止。南海犹催花石纲，西山又起金银寺。君不见金书追夺铁券革，长安日日迎护敕。"
        },
        {
            "标题": "送施御史便道寿母次韵",
            "作者": "何景明",
            "内容": "绣衣真昼锦，彩服更花辰。海鹤称觞数，江鱼入馔新。\n近欢追里宴，遥祝借朝绅。堂下忘忧草，今春倍往春。"
        },
        {
            "标题": "短歌行赠贾西谷",
            "作者": "何景明",
            "内容": "城西草堂日无事，广文先生骑马至。先生雅性嗜林壑，为爱吾庐有幽意。\n长溪风起寒日冥，晚云含白冬树青。山城沽酒不易得，为尔且系双银瓶。\n先生好吟近颇酷，手书佳句已盈轴。灯前朗咏三十篇，一一徽音中金玉。\n顾予疏陋非良俦，感君过野常优游。城中岂无万户侯，金盘玉馔不少留。\n从来富贵安足慕，水上浮沤草头露。君不见贾生自负洛阳才，南迁且作长沙傅。"
        },
        {
            "标题": "别寺僧是日立春",
            "作者": "何景明",
            "内容": "别寺逢春日，山盘野菜长。老僧朝具饭，留客更焚香。\n雨暮枫花静，云寒柏树苍。独惭骑马去，尘事未能忘。"
        },
        {
            "标题": "辕下驹",
            "作者": "何景明",
            "内容": "辕下驹，鸣声一何悲。岂无万里志，局蹐安能施。诘曲羊肠坂，累累太行谷。\n车轮不行白日殁，仰思玉山意超忽。君不见八骏日行万里，驰烟掠景谁能拘。\n吁嗟乎，辕不驹。"
        },
        {
            "标题": "镇远",
            "作者": "何景明",
            "内容": "地僻先摇落，空亭长绿莎。山川连蜀道，市井杂夷歌。旅箧衣裳少，秋程风雨多。无人相问讯，尽日抚寒柯。"
        },
        {
            "标题": "嗟哉行",
            "作者": "何景明",
            "内容": "老乌能啄牛能触，嗟哉世人互倾覆，自彻其藩盗入屋。\n同病者怜，同忧者叹。枭子夺凤，众鸡不安。何得同类反相残，彼梁可逝阱可避。\n祸福由人岂天意。君不见虎虽有爪鸿有翅。"
        },
        {
            "标题": "养蚕词",
            "作者": "何景明",
            "内容": "桑叶青，蚕始生。桑叶莫莫，蚕白满箔。今年女儿道蚕早，昼夜照蚕恐蚕老。\n浮萍生叶麦落花，风檐缲丝斗鸣车。君不见簇上蚕乾死，老蚕成蛾又生子。"
        },
        {
            "标题": "下宫行",
            "作者": "何景明",
            "内容": "下宫兵来围朔妻，置儿裤中儿不啼。一索不得当再索，孤儿那可活。\n嗟杵臼，尔为朔客我为友，立孤诚难死何有。嗟程婴，女当徐死难当事，尔疆为难我为易。\n千金诈卖赵氏子，真孤乃存杵臼死。复赵社，婴刎头，报死者。"
        },
        {
            "标题": "双雁篇",
            "作者": "何景明",
            "内容": "双雁云中来，雍雍扬鸣音。念子中路散，一飞与一沉。\n冥冥江湖道，思归苦不早。昔为并栖禽，今为特飞鸟。\n飘沙恋故浦，别流思故河。奈何同沟水，翻作异派波。\n鸟悲多苦音，客悲多苦言。弦尔孤桐琴，操我双雁篇。"
        },
        {
            "标题": "燕衔泥",
            "作者": "何景明",
            "内容": "君不见燕衔泥，为巢哺雏常苦饥。雏有羽翼各自去，安能久在梁上飞。\n丈夫出处亦如此，贫贱富贵皆人为。燕衔泥，不虑哺雏劳，但虑众雏飞不高。"
        },
        {
            "标题": "谁谓河广行",
            "作者": "何景明",
            "内容": "谁谓河广，浊不见泰山。盂水之清，可别媸与妍。清浊苟异，小大安足言。\n君子知之，众人皆茫然。"
        },
        {
            "标题": "君子有所思行",
            "作者": "何景明",
            "内容": "猗，君子，有所思。居高无民，不如守卑。衣锦负薪，入市见"
        },
        {
            "标题": "牧犊行",
            "作者": "何景明",
            "内容": "黄牛遇虎南山下，夜见白石心中怕。牧童牧犊畏虎欺，挽弓逻之不敢离。\n削竹为簇蒿为箭，射虎恨不穿虎皮。嗟汝虎尔勿欺我犊，我犊有日头生角。"
        },
        {
            "标题": "城略阳",
            "作者": "何景明",
            "内容": "扶风令，城略阳，贼来略阳令走藏。扶风令为登城唤，抽刀誓众众不散。\n三日抗城一日战，战不利兮生缚见，见贼骂贼危不变。\n略阳城人尽为鬼，略阳令生扶风死，守臣上奏惊天子。\n君不见扶风令死封公卿，嗟尔略阳之令胡为生。"
        },
        {
            "标题": "莫罗燕",
            "作者": "何景明",
            "内容": "罗雀莫罗燕，燕飞在高殿，殿高且深谁得见。主人垂幕高殿中，燕来徘徊不敢通。\n杨花落，燕出啄，童子张罗逐黄雀，黄雀入罗燕入幕。"
        },
        {
            "标题": "月食篇",
            "作者": "何景明",
            "内容": "仲夏月食月半缺，仲冬月食食之既。皇皇下民，亦孔之悸。\n烨烨其魄，有物薄之。彼盈而微，实度之宜。今此下民，孰使告尔灾，嗟嗟亦悸孔哀。\n有烈其风，自伊天阻。云旗载扬，朦瞽奏鼓。率彼下土，诉于帝所。\n诉于帝所，光复于天。光复于天，其明罔愆，照临尔下民。"
        },
        {
            "标题": "去妇词",
            "作者": "何景明",
            "内容": "袅袅竹竿，钓鲂及鲤。鲂鲤可食，竹竿何以。子有锦衣，莫忘布裆。\n子有旨酒，莫忘糟糖。贱姜嫁君，所期偕老。红颜难长，倏已白首。\n白首虽可出，不念红颜日。"
        },
        {
            "标题": "处州别驾行",
            "作者": "何景明",
            "内容": "处之地，山水回，处州别驾贤且才。别驾来，邮吏驰，骑连连，鼓雷雷，城门大开别驾来。\n别驾来，御驷马，双麾在前，高盖娜娜。入有列戟，出有负弩，吁嗟别驾才且武。\n江之水，去悠悠，两帆扬，别驾舟，处人来迎申人留。\n嗟别驾，安以适彼，安以去我。"
        },
        {
            "标题": "种瓠词",
            "作者": "何景明",
            "内容": "种瓠东园内瓠叶，从风翻绿蒂飘长。带素花密以繁虽，无百尺根枝蔓自。\n缠绵雨露冒时泽，阳晖被朝暄窃比。女萝草附身托高，垣绿畛齐结食岂。\n贵充盘飧愿为连，理杯长以奉君欢。"
        },
        {
            "标题": "种麻篇",
            "作者": "何景明",
            "内容": "种麻冀满丘，种葵冀满园。孤生易摇悴，独立多忧患。\n当行思故旅，当食思故欢。先机失所豫，临事徒嗟叹。\n升萧艾乃至，锄桂致伤兰。物理有相附，畴能识其端。\n断金俟同志，抱玉难自宣。交结良匪易，君当图未然。"
        },
        {
            "标题": "霹雳引",
            "作者": "何景明",
            "内容": "石湫黝黝黑云夕，蛟龙夜起随霹雳。盘空殷地出绝壁，骤雨飘风怒相击。\n空中将将下矢石，千戈万马俱辟易。飞鸟堕地委如积，古桧长松尽遭劈。\n吁嗟乎阿香深山巨海胡弗往，短蜮脩虺兼魍魉。"
        },
        {
            "标题": "采葛篇",
            "作者": "何景明",
            "内容": "野风吹葛葛逾好，绾雾萦烟青袅袅。溪回水白云石苍，石根吊蔓百尺长。\n越妇腰镰赤双足，褰裳行歌入中谷。朝日未出雾露寒，花繁叶密采掇难。\n年年绩丝作絺绤，奉以服君君莫斁。君知衣葛好，不知采葛苦。\n白日畏逢蛇，月黑畏逢虎。君不见吴王宫中细腰女，日向歌筵著白苧。"
        },
        {
            "标题": "双燕篇",
            "作者": "何景明",
            "内容": "双燕何翩翾，飞去仍徊翔。依依止画闺，缱绻鸣东厢。\n昔来届阳节，今去易寒凉。秖恐秋风高，海路多烟霜。\n双飞入君户，双栖在君梁。被蒙君仁惠，弹射不相防。\n养雏毛羽成，送雏还故乡。虽无黄雀报，岁愿巢君堂。"
        },
        {
            "标题": "国士行",
            "作者": "何景明",
            "内容": "漆身为厉，吞炭为哑。更名入官，厕变形伏。桥下虽不褫，雠魄犹得斩。\n雠衣生有国士名，死为壮士哀。"
        },
        {
            "标题": "黄鹄歌",
            "作者": "何景明",
            "内容": "请君勿諠哗，奉君黄鹄歌。黄鹄一飞去，翱翔天之涯。\n我欲玫此鸟，云中无网罗。安得生羽翼，从彼凌丹霞。\n山川辽以邈，不归当奈何。"
        },
        {
            "标题": "乌夜啼",
            "作者": "何景明",
            "内容": "哑哑乌啼宫井霜，残月半落明星光。城头吹笳已复罢，宫中击鼓殊未央。"
        },
        {
            "标题": "黄头郎",
            "作者": "何景明",
            "内容": "黄头郎，尔母侮。殿上天子怜，府中丞相怒。尔虽有铜山，运去铜如土。\n黄头郎，尔母侮。"
        },
        {
            "标题": "瑶瑟怨",
            "作者": "何景明",
            "内容": "美人竹间亭，虚帘空月华。相思湘江曲，泪竹生斑花。\n花开为谁好，花落不复扫。出户见春风，低头怨芳草。\n坐弹五十弦，起视江月残。愁弦不堪听，手涩金雁寒。\n一弹正凄切，再弹转呜咽。三弹拨幽肠，声乱冰丝结。\n西风吹芙蓉，一夜落旧红。岂知瑶瑟音，能消青镜容。"
        },
        {
            "标题": "海山谣",
            "作者": "何景明",
            "内容": "断鳌立浪海水裂，蜃鱼食日日五色。海中灵气变莫测，白昼须臾风雨黑。\n彭祖夭，巫咸灭，龙伯死，精卫绝，山亦可摇水可塞。"
        },
        {
            "标题": "陇头流水歌三叠送刘远夫行 其二",
            "作者": "何景明",
            "内容": "盘盘上陇车，斑斑下坂马。我非虎与兕，使我行旷野。"
        },
        {
            "标题": "秋江词",
            "作者": "何景明",
            "内容": "烟渺渺，碧波远，白露晞，翠莎晚。泛绿漪，蒹葭浅，浦风吹帽寒发短。\n美人立，江中流，暮雨帆樯江上舟，夕阳帘栊江上楼。\n舟中采莲红藕香，楼前踏翠芳草愁。芳草愁，西风起，芙蓉花，落秋水。\n鱼初肥，酒正美，江白如练月如洗，醉下烟波千万里。"
        },
        {
            "标题": "陇头流水歌三叠送刘远夫行 其三",
            "作者": "何景明",
            "内容": "长安有高楼，不见陇西州。可怜陇头水，日夜东北流。"
        },
        {
            "标题": "直路行",
            "作者": "何景明",
            "内容": "直路难行，直言难受。邪径捷足，莠言悦口。直言如矢，闻者畏惮。\n如射曲巷，鲜不折干。直路坦坦，不可避难。大夫史鱼，死以尸谏。\n汲黯抗言，不冠不见。轮扁之言，桓公是悟。焦不避烹，秦皇霁怒。\n猛虎在前，不为我言。虺蛇在后，不为我告。二世自閟，遭害于宫。\n虢君怒御，枕块道中。不忍其惮，宁忍其乱。苟畏尔耻，必视尔死。\n如药弗溃，其疾必遂。如矢不直，不能贯革。小人恶直，君子是持。\n神之听之，终获其釐。"
        },
        {
            "标题": "陇头流水歌三叠送刘远夫行 其一",
            "作者": "何景明",
            "内容": "我欲望长安，陇坂高蔽天。陇坂高可陟，陇水鸣溅溅。"
        },
        {
            "标题": "白纻歌七首 其七",
            "作者": "何景明",
            "内容": "白玉锁闼黄金堂，兰烟蕙火薰象床。雕屏罗列组帷张，繁膏列炬舒华光。\n横箫挟瑟步曲房，朱唇素齿发浩倡，愿为比翼云间翔。"
        },
        {
            "标题": "苦热行二首 其一",
            "作者": "何景明",
            "内容": "火云峥嵘连赤阪，白日苦长不得冕。庭前井乾生赭烟，炎埃昼起高塞天。\n侯家阴洞带流水，纱帏白昼凄风起。美人冰盘荐朱李，道上行人多渴死。"
        },
        {
            "标题": "行路难四首 其二",
            "作者": "何景明",
            "内容": "天河荧荧西北转，织女牵牛不相见。由来天上亦别离，何怪人间有悲怨。\n世情磷薄恶衰贱，驾车骑马有人羡。少年不得君爱惜，红颜胜人亦何益。"
        },
        {
            "标题": "车遥遥二首 其二",
            "作者": "何景明",
            "内容": "寒鸡喔喔知夜半，邻翁舂粱妇炊饭。仆夫闻鸡趋车起，欲明未明行十里。\n火轮飞出扶桑霞，羲和骑龙鞭日车。君看日亦无闲时，我车安得常在家。"
        },
        {
            "标题": "行路难四首 其三",
            "作者": "何景明",
            "内容": "高树鸟不集，常有东西南北风。君子众所畏，好恶不合常相攻。\n拔剑欲有边，前有虎兕后虺蜮。抵节徒歌行路吟，高飞未有横天翼。"
        },
        {
            "标题": "行路难四首 其一",
            "作者": "何景明",
            "内容": "床有织绮，箧有织素。请君视绮还视素，怜新不如莫弃故。\n樽中有酒盘有飧，听我为歌行路难。众中欢乐多志气，岂知他人不得意。\n白日有时不照地，安得保君常不弃。"
        },
        {
            "标题": "河水曲",
            "作者": "何景明",
            "内容": "河水何溅溅，暮采河边兰。君随河水去，我独立河干。"
        },
        {
            "标题": "下陵曲",
            "作者": "何景明",
            "内容": "上陵风以雨，下陵月星露。不见西陵宫，但见松柏树。\n朝行西山曲，暮至长安道。长安车马多，风吹陵上草。"
        },
        {
            "标题": "行路难四首 其四",
            "作者": "何景明",
            "内容": "我发行路歌，诸君请勿哗。严冬霜雪虽可畏，三春草木自荣华。\n人生富贵各有时，不劳辛苦更咨嗟。百年冉冉宁复多，白日速如东流波。\n眼中世事只如此，生前不乐将奈何。"
        },
        {
            "标题": "车遥遥二首 其一",
            "作者": "何景明",
            "内容": "马立车遥遥，望望车尘灭。但闻上车语，不得下车别。"
        },
        {
            "标题": "白纻歌七首 其六",
            "作者": "何景明",
            "内容": "北里挝钟，东邻搥鼓，吴歈越吟鄞郸舞。恩义如山金如土，遗簪堕珥不复数。\n穷冬夜长乐未阑，流风回雪满楹前，不惜皎洁为君妍。"
        },
        {
            "标题": "采莲曲三首 其三",
            "作者": "何景明",
            "内容": "急歌太短缓歌长，清风夕回素云翔。双凫飞起向横塘，荷花不言空断肠。\n明月宛转流四方，月中白露沾衣裳。红颜青鬓安能常，万岁为乐莫相忘。"
        },
        {
            "标题": "鸣雁行",
            "作者": "何景明",
            "内容": "鸣雁鸣斯，其音嘹嘹。江路远遥，念汝离漂。鸣雁于飞，肃肃其羽。\n遵彼脩渚，实维汝所。洞庭增波，沙朔多风。何宁往来，无恤尔躬。\n飞斯鸣斯，求蒲与稗。无俾霰雪，及尔游迈。高山有石，高木有枝。\n我思我朋，嗟哉可遗。"
        },
        {
            "标题": "采莲曲三首 其二",
            "作者": "何景明",
            "内容": "岸上有柳，隰中有荷，舟中女儿胜吴娥。为君先唱绿水歌，起揽长带垂纤罗。\n鸳鸯双栖翡翠过，下渚日暮多风波，叶密花稀愁奈何。"
        },
        {
            "标题": "采莲曲三首 其一",
            "作者": "何景明",
            "内容": "青荷昼舒白露睎，朱光照耀含素蕤。绿房翠盖偃参差，红妆皓腕映涟漪。\n齐声一气歌艳辞，桂舟兰楫纷屡移，佳人罗带宜风吹。"
        },
        {
            "标题": "白纻歌七首 其四",
            "作者": "何景明",
            "内容": "吴娥白纻为舞衣，镂花缀叶纷葳蕤。青春烂熳白日辉，轻带一举长袖施。\n皎如流霰随风飞，游龙宛转翔鹄回，倾城绝代人共希。"
        },
        {
            "标题": "白纻歌七首 其二",
            "作者": "何景明",
            "内容": "凤楼十二连绣衢，雕楹刻桷耀城隅。朱檠绛蜡艳红蕖，金盘玉羞奉君需。\n美人隔坐曳华裾，主称万年为欢娱，上客翠盖停踟蹰。"
        },
        {
            "标题": "白纻歌七首 其一",
            "作者": "何景明",
            "内容": "齐纨越罗霜雪辉，吴刀并剪为君裁。鸣珰垂佩行相催，且步云馆升月台。\n珠缨列座琼筵开，秦筝慷慨赵瑟哀，含凄敛叹君莫猜。"
        },
        {
            "标题": "白纻歌七首 其五",
            "作者": "何景明",
            "内容": "手中色丝旧所治，青红碧绿当自知。众中不语心向谁，感君厚恩私念之。\n东流之水不西驰，泰山在前不可移，红颜白首奚足辞。"
        },
        {
            "标题": "白纻歌七首 其三",
            "作者": "何景明",
            "内容": "千金买笑，万金买歌，明珠白璧岂足多。长眉窈窕扬秀蛾，轻身起舞垂纤罗。\n悲弦急管鸣相和，三星低户月沉波，银箭金壶奈夜何。"
        },
        {
            "标题": "苦寒行三首 其三",
            "作者": "何景明",
            "内容": "天风日夕厉，海水不扬波。飞雪被千里，层冰白峨峨。\n嗟汝穷阎人，无衣当奈何。锦裘长安儿，白马鸣玉珂。\n象弧插彫韔，射兽西山阿。"
        },
        {
            "标题": "短歌行",
            "作者": "何景明",
            "内容": "冉冉秋序，肃肃霜露。蓄我旨酒，召我亲故。鸟欢同林，水欢同源。\n矧我同乡，胡能弗敦。耀灵西藏，明灯在室。更长夜良，可以继日。\n园有艺菊，庭有树兰。秋芳是悦，春荣曷观。高陵可升，海水可测。\n出门异路，安知南北。生年几何，去者日多。子不我乐，听我短歌。"
        },
        {
            "标题": "苦寒行三首 其一",
            "作者": "何景明",
            "内容": "天地黯闭塞，冰霜皓崔巍。寂寥高城侧，郁律见古台。\n烈风夜中起，飞雪千里来。鸟羽沉不施，兽口噤不开。\n虎豹敛穴窟，蛟龙俱冻埋。六龙衔白日，寒苦光不回。"
        },
        {
            "标题": "放歌行",
            "作者": "何景明",
            "内容": "天命谅靡易，富贵安足陈。自昔慕豪胜，重义还轻身。\n整辔逾巩洛，驱车入咸秦。立观青云上，驰步要路津。\n射策报明主，投书干大臣。身为五侯客，家与七贵邻。\n杯酒纵经过，冠盖罗逡巡。顾盼生光彩，吹嘘借阳春。\n各矜意气好，自比骨肉亲。时事多变异，交道亦湮沦。\n要盟等金石，弃掷同灰尘。赤心不足恃，白头更如新。\n归来嗜藜藿，偃仰随松筠。始知葵槿甘，不若兰桂辛。\n愿从白屋士，请谢玉堂宾。"
        },
        {
            "标题": "铜雀妓",
            "作者": "何景明",
            "内容": "墓田望不极，松柏夕离离。存生有欢怨，亡没讵同思。\n井干日已摧，穗帷宁复施。衰荣互相谢，身后徒尔为。"
        },
        {
            "标题": "塘上行",
            "作者": "何景明",
            "内容": "蒲生寒塘流，日与浮萍俦。风波摇其根，飘转似客游。\n客游在万里，日夕望故州。鶗鴂鸣岁暮，蟪蛄知凛秋。\n暑退厌絺绤，寒至思重裘。佳人不与处，圆魄忽四周。\n房栊凄鸣玉，纨素谁为收。白云如车盖，冉冉东北浮。\n安得云中雁，尺帛寄离愁。"
        },
        {
            "标题": "梁甫吟",
            "作者": "何景明",
            "内容": "君不见泰山高高梁甫在其半，古来封坛禅地无宫馆。\n崖崩壁坼铁锁断，秦碑汉碣何人看。自从生人开九州，九十六帝行权谋，虎豹啖食龙蛇忧。\n朝翻暮覆作云雨，立谈坐笑生戈矛。鬼神来往仙不死，尘埃万变扶桑流。\n君不见田疆论功争二桃，齐门三丘埋野蒿。又不见鲁连辞赏轻千金，却秦救赵何雄豪。\n眼前无人辨曲直，身后声名更何益。拂袖空怜蹈海心，护车枉负排山力。\n梁生五噫歌莫哀，东绝梁甫观蓬莱。千年云开锦绣壁，五色日抱金银台。\n瀛洲方丈列仙占，文成五利何能验。徐生入岛竟不回，博士儒生尽坑堑。\n我吟梁甫君振衣，世路崎岖多是非。琅玕芝草海岱曲，钓竿拄杖从今归。"
        },
        {
            "标题": "雁门太守行",
            "作者": "何景明",
            "内容": "垒垒高山，莽莽代谷。城边风起沙漠漠，城内惟闻奏胡乐。\n太守下车，买牛息戈。陶民礼义，朝弦暮歌。北历黄沙碛，南游白草原。\n五马何秩秩，朱英导文轩。嗟哉太守亦孔武，时时较猎西山下。"
        },
        {
            "标题": "苦寒行三首 其二",
            "作者": "何景明",
            "内容": "石裂南山下，水结中河流。莽莽北郭外，死骨聚如丘。\n贫士被毛褐，寡妇无完裯。宁知贵公子，丝竹宴朱楼。\n方辞白羽扇，更御青羔裘。"
        },
        {
            "标题": "明妃引",
            "作者": "何景明",
            "内容": "明妃绝色世无邻，粉黛那数三千人。咫尺宫门接前殿，君王只向图中见。\n当时自恃如花容，美丑谁知由画工。单于日近汉日远，万里风沙魂不返。\n琵琶马上再三弹，翠袖朝啼关塞寒。皓齿明眸葬胡地，千秋遗曲犹悲酸。\n燕支暮云白浩浩，胡儿吹笳雪飞早。山前孤冢高嵯峨，岁岁春风长青草。\n古来抱节本难遇，况复蛾眉人所妒。君不见长门宫，不用黄金买词赋，纵有朱颜君不顾。"
        },
        {
            "标题": "怀高铁溪先生四首 其二",
            "作者": "何景明",
            "内容": "吾慕高夔府，风流汉长卿。新诗裁锦字，丽赋掷金声。\n早谢人间事，幽通物外情。相违动旬月，何日见黄生。"
        },
        {
            "标题": "潘节妇",
            "作者": "何景明",
            "内容": "二十君辞房，六十妾在堂。红颜为妇白首孀，昔日抱女今已亡。\n风火炎烟黑，邻里相救失颜色。未亡之人安所从，义不避火天返风。\n噫嗟嗟，妾虽有身君无子，身未化石心不死。"
        },
        {
            "标题": "咏怀十首 其七",
            "作者": "何景明",
            "内容": "飞鸿遵故渚，长鸣有馀哀。北地多悲风，霜雪日以催。\n灵乌集君舍，君反见疑猜。忠信苟不显，杀身亦何为。\n始知山梁雉，欲下仍徘徊。"
        },
        {
            "标题": "金陵歌送李先生",
            "作者": "何景明",
            "内容": "李公为舅有吕甥，甥舅四海皆知名。吕君关西昨日去，公自金陵来复行。\n金陵江水无断绝，金陵之山高巀巀。龙虎千年抱帝京，星辰万里罗天阙。\n白鹭洲前芳草歇，清江浦上看明月，燕山北望花如雪。"
        },
        {
            "标题": "栖凤亭",
            "作者": "何景明",
            "内容": "将军园中何所蓄，十尺亭子四面竹。亭中一榻千卷书，将军昼游夜还宿。\n元勋甲第高入云，奇珍异玩穷海陆。将军雅性不苟嗜，只爱亭边万竿绿。\n旧家风节传累世，见此胜如见乔木。根株盘据几十年，出地皆成老龙骨。\n旧干扶疏已作林，新梢复见高于屋。新梢旧干森相向，百丈空云寒突兀。\n先公开圃一何勤，引水分畦费营筑。石间斸雨移紫琼，沙上耕烟长青玉。\n至今遗爱思莱公，万古看诗想淇澳。将军能武兼能文，展卷一目数行读。\n只今世守清白操，春风如温霜如肃。闲时高卧园之中，此君亭亭对幽独。\n月轩夜坐呈夏箪，风榭凉熊除暑服。空冥缥缈闻笙竽，户牖清虚映签轴。\n昆池歌动黄鹄高，洞庭笛横白云哭。瑶瑟一鼓潇湘亭，冰绡再写筼筜谷。\n忆昨路经岭徼来，佳植全稀多朴遫。山深苦竹啼鹧鸪，地僻枯篁宿麋鹿。\n何期得到将军园，一洗胸中十年俗。清晨邀我促席看，半日捲帘犹不足。\n我闻竹生玉河湄，开花结食凤凰啄。将军文采真凤凰，凡树安能动高目。\n愿将音响入箫韶，奏我亭中栖凤曲。"
        },
        {
            "标题": "寄彭幸庵中丞",
            "作者": "何景明",
            "内容": "山海藏身远，朝廷属望频。骏功收战伐，龙卧偃经纶。\n星宿黄河气，风云华岳神。生才元有待，终起慰斯人。"
        },
        {
            "标题": "八月二十八日子容过对菊",
            "作者": "何景明",
            "内容": "近节逢花放，开尊集异乡。乾坤共一笑，风雨似重阳。谁识暮蝉意，独怜秋树芳。它时益烂熳，邀尔醉西堂。"
        },
        {
            "标题": "渡白沟",
            "作者": "何景明",
            "内容": "春行伤旅思，单车怅蹉跎。晨眺黄金台，夕渡白沟河。\n求贤不可见，血战竟如何。落日古原下，悲风入浩歌。"
        },
        {
            "标题": "白雪曲（二首）",
            "作者": "何景明",
            "内容": "梅花开雪中，相看斗奇绝。常教雪似花，莫遣花成雪。"
        },
        {
            "标题": "白雪曲（二首）",
            "作者": "何景明",
            "内容": "暗逐梁尘起，潜随烛影流。似怜歌舞处，故故入高楼。"
        },
        {
            "标题": "白雪曲十首 其四",
            "作者": "何景明",
            "内容": "弱雪不到地，宛转高云里。时有飞花落，风巡更吹起。"
        },
        {
            "标题": "白雪曲十首 其二",
            "作者": "何景明",
            "内容": "舞雪流中堂，挥袖拂不去。细看檐外花，半著庭中树。"
        },
        {
            "标题": "白雪曲十首 其一",
            "作者": "何景明",
            "内容": "美人朝玩雪，置酒临高台。秪疑仲春月，风送落花来。"
        },
        {
            "标题": "题袁惟武鹰熊图",
            "作者": "何景明",
            "内容": "林良画笔真绝伦，苍鹰玄熊俱有神。白头翁鸟更相共，毛羽遥看欲飞动。\n空山古林霜色高，秋天骨势何其豪。猛气应知万鸟避，威风顿使群狸号。\n画史当年元有意，袁君意气还相似。执节宁辞皓首心，承家况是青云器。\n图龙写凤皆可羞，此幅未许千金酬。世间玩物不足贵，要见英雄到白头。"
        },
        {
            "标题": "白雪曲十首 其五",
            "作者": "何景明",
            "内容": "梅花开雪中，相看斗奇绝。常教雪似花，莫遣花成雪。"
        },
        {
            "标题": "赤壁图歌",
            "作者": "何景明",
            "内容": "老暪横槊江之皋，眼中吴越一秋毫。吴人彀弩来江左，江头鸣笳昼举火。\n旌旗飘扬北风前，舳舻化作江中烟。英雄一去音尘灭，断水残山吊词客。\n白雪堂寒草烟暮，黄泥坂下临皋路。酒酣唤客吹玉箫，江风山月不待招。\n昔时霸业那足数，鹤梦悠悠眇千古。回首东坡百世人，图画苍茫空有神。"
        },
        {
            "标题": "白雪曲十首 其七",
            "作者": "何景明",
            "内容": "艳曲灯前啭，轻杯掌上挥。开帘炫积素，当户挹流辉。"
        },
        {
            "标题": "白雪曲十首 其十",
            "作者": "何景明",
            "内容": "帘帏照明雪，美人起常早。行看玉阶上，一夜长瑶草。"
        },
        {
            "标题": "白雪曲十首 其六",
            "作者": "何景明",
            "内容": "袅袅罥城烟，皑皑积暮天。六花呈此日，三白兆新年。"
        },
        {
            "标题": "白雪曲十首 其八",
            "作者": "何景明",
            "内容": "骏马黄金镳，胡鹰赤绵绦。风抟千里翮，雪点五花毛。"
        },
        {
            "标题": "白雪曲十首 其九",
            "作者": "何景明",
            "内容": "公子孤白裘，驰马城东陌。不见马行影，但见雪花白。"
        },
        {
            "标题": "得五清先生消息尚客澧州怅然有怀作诗六首 其三",
            "作者": "何景明",
            "内容": "洞庭西去路，消息几回闻。地僻难逢雁，天长秪见云。\n白蘋悲楚客，班竹怨湘君。宋玉哀师意，空传九辩文。"
        },
        {
            "标题": "昔游篇",
            "作者": "何景明",
            "内容": "三星烂夜河汉流，觞行瑟作中堂幽。李君勿叹息，薛君且停讴。\n英英孟夫子，听我当筵歌昔游。昔游少年观上都，并辔骄嘶只紫骝。\n云中十二楼，罗绮照燕州。夹槐复道临仙苑，垂柳通阛对御沟。\n平明向帝宅，半醉过王侯。游梁词赋那称数，入洛声名未足俦。\n自言与我共联翩，塌翼宁知落九天。折花别青门，挥袂渡湘川。\n班竹古魂垂泪雨，苍梧遥梦结愁烟。南岭越江坳，东城移海郊。\n不记流年几抛掷，五见杨柳垂青梢。鸿雁散他县，鹪鹩栖故巢。\n君从岐路悲转蓬，我在长安嗟系匏。金门上书久不报，云阁题诗空自嘲。\n以兹守蹉跎，旧客罕经过。日与李薛辈，诗酒纵欢歌。\n春风宛转青丝鞚，夜月留连金叵罗。笔翻翠虹霓，手掣生蛟鼍。\n三千艳女罗紫宫，倾城一笑扬双蛾。星分雾散去长安，岂意天垂云雨欢。\n龙剑雄雌忽复合，朝天再睹汉衣冠。帝京宫观一如昔，盘龙曲凤青云间。\n九衢车马流如水，五侯甲第峙如山。星枢常不转，海岳自回环。\n昔日绣衣一何贵，今看窜逐宰河关。可怜旧宾友，逝者谁复还。\n二三壮士力搏虎，转盼埋骨黄泉湾。荣华闪烁若电露，俛仰今古凋朱颜。\n君不见汉季广，威名万里匈奴闻。弯弓贯白石，射虎生黄云。\n一朝谢病逢醉尉，灞亭不识故将军。君不见秦范雎，折胁摺齿随王稽。\n一言夺相印，七国趋关西。雄豪赵魏二公子，徒使虞卿从魏齐。\n贵贱倾覆如旋风，王侯岂异鸟与虫。鲁连独蹈沧海去，张良仍从黄石公。\n孟夫子，总角与君戏，共许非凡伦，万金騕袅腾天云。\n子今胡为在风尘，低头腼向男子身。笑子落魄亦如此，痛饮狂歌非隐沦。\n回首向崧岳，少室高嶙峋。寂寥紫芝曲，空负桃花春。\n会须约尔同归去，为招李薛两才人。"
        },
        {
            "标题": "访子容自荆州使回二首 其一",
            "作者": "何景明",
            "内容": "使节荆门返，文章楚郡传。綵云神女赋，班竹帝妃篇。\n吊古南游日，忧时北上年。停杯问世事，转眼几回迁。"
        },
        {
            "标题": "宝鸡县",
            "作者": "何景明",
            "内容": "鸡鸣山下古陈仓，板屋千家清渭傍。曲岸迢遥凌秀麦，流渠宛转入垂杨。"
        },
        {
            "标题": "北风行",
            "作者": "何景明",
            "内容": "古申城边秋风落，北风惨惨夜复作。玄冬烟雾卷寒沙，白昼雷霆出阴壑。\n寒沙阴壑画难开，万里悲风何壮哉。高空落木下不止，长路断蓬吹更回。\n严威著地坤维裂，鹰隼入谷龙蛇结。寒云冻月光杳冥，荒台古林气慄冽。\n郭西村舍虽近城，萧条尽日无人行。门前但闻衰柳折，墙外秪听枯桑鸣。\n邻翁岁暮缺衣褐，茅屋欹斜用绳缚。尘生釜甑暗不扫，寒入肌肤利如割。\n堂上书生感岁侵，临风三叹不成吟。暮花飘扬不可见，病叶憔悴伤人心。\n出门黯淡天无色，冲飙四来山为黑。黄河欲度波浪阴，沧海无梁星斗仄。\n严霜大雪来几时，葳蕤朱凤号南极。"
        },
        {
            "标题": "明月篇",
            "作者": "何景明",
            "内容": "长安月，离离出海峤。遥见层城隐半轮，渐看阿阁衔初照。\n潋滟黄金波，团圆白玉盘。青天流景披红蕊，白露含辉汎紫兰。\n紫兰红蕊西风起，九衢夹道秋如水。锦幌高褰香雾开，琐闱斜映轻霞举。\n雾沉霞落天宇开，万户千门月明里。月明皎皎陌东西，柏寝岧峣望不迷。\n侯家台榭光先满，戚里笙歌影乍低。濯濯芙蓉生玉沼，娟娟杨柳覆金堤。\n凤凰楼上吹箫女，蟋蟀堂中织锦妻。别有深宫闭深院，年年岁岁愁相见。\n金屋萤流长信阶，绮栊燕入昭阳殿。赵女通宵侍御床，班姬此夕悲团扇。\n秋来明月照金微，榆黄沙白路逶迤。征夫塞上怜行影，少妇窗前想画眉。\n上林鸿雁书中恨，北地关山笛里悲。书中笛里空相忆，几见盈亏泪沾臆。\n红闺貌减落春华，玉门肠断逢秋色。春华秋色递如流，东家怨女上妆楼。\n流苏帐捲初安镜，翡翠帘开自上钩。河边织女期七夕，天上嫦娥奈九秋。\n七夕风涛还可渡，九秋霜露迥生愁。九秋七夕须臾易，盛年一去真堪惜。\n可怜扬彩入罗帏，可怜流素凝瑶席。未作当垆卖酒人，难邀隔座援琴客。\n客心对此叹蹉跎，乌鹊南飞可奈何。江头商妇移船待，湖上佳人挟瑟歌。\n此时凭阑垂玉箸，此时灭烛敛青蛾。玉箸青蛾苦缄怨，缄怨含情不能吐。\n丽色春妍桃李蹊，迟辉晚媚菖蒲浦。与君相思在二八，与君相期在三五。\n空持夜被贴鸳鸯，空持暖玉擎鹦鹉。青衫泣掩琵琶弦，银屏忍对箜篌语。\n箜篌再弹月已微，穿廊入闼霭斜辉。归心日远大刀折，极目天涯破镜飞。"
        },
        {
            "标题": "四图诗赠何燕泉四首 其四 都宪巡抚",
            "作者": "何景明",
            "内容": "西域百年通贡篚，中丞万里建旌旄。坐扫蛮山开瘴疠，永令滇海息波涛。"
        },
        {
            "标题": "别望之",
            "作者": "何景明",
            "内容": "相送不得远，临水一悲歌。行云暮不止，游子意如何。\n楚塞风烟迥，燕关雨雪多。春还问消息，尺素莫蹉跎。"
        },
        {
            "标题": "西郊秋兴十首 其三",
            "作者": "何景明",
            "内容": "野屋清秋暮，寒沙易朔风。岁年悲老树，岐路感孤蓬。\n醉岂逃名士，狂非避世翁。寻常门自掩，无客到山中。"
        },
        {
            "标题": "西郊秋兴（四首）",
            "作者": "何景明",
            "内容": "野屋清秋暮，寒沙易朔风。岁年悲老树，歧路感孤蓬。醉岂逃名士，狂非避世翁。寻常门自掩，无客到山中。¤"
        },
        {
            "标题": "避雨山合舍望见蒲圻县",
            "作者": "何景明",
            "内容": "向晚蒲圻道，遥闻鸡犬喧。斜光入深巷，疏雨过闲门。\n县市浑依水，人烟只类村。萧条灯火夕，沽酒共谁论。"
        },
        {
            "标题": "雨中刘汝忠过对棋观诗谈边事作",
            "作者": "何景明",
            "内容": "城晚客居静，边秋胡马多。黑云浮日动，白雨映天过。\n谢傅惟棋局，刘琨只啸歌。异时安见汝，谈笑却干戈。"
        },
        {
            "标题": "病马六首 其二",
            "作者": "何景明",
            "内容": "此马非凡马，曾酣百戢场。耸身思剪拂，驰志在腾骧。\n侧立青云迥，悲鸣白日长。君恩如不弃，终拟报田方。"
        },
        {
            "标题": "病马六首 其一",
            "作者": "何景明",
            "内容": "柴公有名马，骑出自京华。峻耳批双竹，奇毛散五花。\n老能知道路，病已困泥沙。贵贱诚如此，长吟为尔嗟。"
        },
        {
            "标题": "病马六首 其四",
            "作者": "何景明",
            "内容": "老向关山里，龙媒世不知。恩深思欲断，力尽泪空垂。\n苜蓿辞天苑，尘沙别月氏。东郊望春草，生意在何时。"
        },
        {
            "标题": "病马六首 其三",
            "作者": "何景明",
            "内容": "从来西域种，会是渥洼生。不惜千金买，宁辞万里行。\n天寒思故道，岁晚滞空城。牵向闲阶下，长鸣意不平。"
        },
        {
            "标题": "六子诗六子者皆当世名士也予以不类得承契纳辅志励益者多矣病归值秋寤叹中夜有怀良友作六子诗",
            "作者": "何景明",
            "内容": "王君青云姿，志岂屑丘壑。名家出杜鄂，少日游宛洛。\n奋身匹文鹓，战羽巢鸾阁。兴文烛雕龙，挥翰凌玄鹤。\n雅志在四海，随时偃经略。驰情继谢眺，日晏吟红药。"
        },
        {
            "标题": "病马六首 其六",
            "作者": "何景明",
            "内容": "局蹐才难尽，踟蹰意若何。沙寒苜蓿短，路晚蒺藜多。\n不复驰金市，犹思喷玉河。侧身千里外，常恐岁蹉跎。"
        },
        {
            "标题": "病马六首 其五",
            "作者": "何景明",
            "内容": "惜尔西来远，愁看更向东。毛寒常带雪，骨瘦不禁风。\n惆怅台边士，凄凉塞上翁。徒闻穆天子，八骏历层空。"
        },
        {
            "标题": "月夜王宗哲宅赠田勤甫江西提学",
            "作者": "何景明",
            "内容": "高城吹角此宵寒，远客今歌行路难。岁暮风烟殊去住，天涯灯火共悲欢。\n西江日落移舟入，南斗星悬倚剑看。庐岳玉山千万里，不知何地望长安。"
        },
        {
            "标题": "车遥遥",
            "作者": "何景明",
            "内容": "马上车遥遥，望望车尘灭。但闻上车语，不得下车别。寒鸡喔喔知夜半，邻翁舂粱妇炊饭。仆夫闻鸡趣车起，欲明未明行十里。火轮飞出扶桑霞，羲和骑龙鞭日车。君看日亦无闲时，我车安得常在家。"
        },
        {
            "标题": "诸将入朝歌十二首 其四",
            "作者": "何景明",
            "内容": "河济江淮血不流，中原万马一时收。黄金未散成功士，白纛先枭败将头。"
        },
        {
            "标题": "城东泛舟",
            "作者": "何景明",
            "内容": "水郭移尊宴，沙原列骑停。岸开平放舸，林转曲通亭。雨意云垂白，风情柳送青。衣冠夕临泛，东望极沧溟。"
        },
        {
            "标题": "诸将入朝歌十二首 其七",
            "作者": "何景明",
            "内容": "天下山河首洛中，汉家州县满山东。将军不尽麒麟像，士卒休论汗马功。"
        },
        {
            "标题": "诸将入朝歌十二首 其三",
            "作者": "何景明",
            "内容": "群公陪宴柏梁台，殿上传呼万寿杯。元戎节钺来江上，使者楼船泛海回。"
        },
        {
            "标题": "诸将入朝歌十二首 其一",
            "作者": "何景明",
            "内容": "北扫燕齐南楚吴，风吹杀气散舆图。蓬莱山下朝诸将，天子戎衣受虏俘。"
        },
        {
            "标题": "诸将入朝歌十二首 其十二",
            "作者": "何景明",
            "内容": "杲杲扶桑朝日升，东瞻碣石海波澄。正德七年诛叛贼，大明八叶睹中兴。"
        },
        {
            "标题": "诸将入朝歌十二首 其六",
            "作者": "何景明",
            "内容": "玉佩金貂列上勋，槌牛杀马犒三军。万里旌旗天上度，满城金鼓日边闻。"
        },
        {
            "标题": "诸将入朝歌十二首 其二",
            "作者": "何景明",
            "内容": "大将龙旗朝帝京，至尊亲遣贵臣迎。侍中独领嫖姚部，战马皆归龙虎营。"
        },
        {
            "标题": "诸将入朝歌十二首 其八",
            "作者": "何景明",
            "内容": "龙虎金陵拥帝居，吴关水府控淮徐。楼船一鼓风波力，沧海鲸鲵作釜鱼。"
        },
        {
            "标题": "诸将入朝歌十二首 其十",
            "作者": "何景明",
            "内容": "战士归来皆武冠，紫缨骝马跨金鞍。可怜万国城头月，照见沙场白骨寒。"
        },
        {
            "标题": "晚归自溪上",
            "作者": "何景明",
            "内容": "秋到城西树，缘溪落叶多。数家连水竹，一径入烟萝。\n废井寒螀聚，閒窗暮雀过。濯缨闻孺子，灯下亦悲歌。"
        },
        {
            "标题": "诸将入朝（四首）",
            "作者": "何景明",
            "内容": "大将龙旗朝帝京，至尊亲遣近臣迎。侍中独领嫖姚部，战马皆归龙虎营。"
        },
        {
            "标题": "诸将入朝（四首）",
            "作者": "何景明",
            "内容": "阙下千官侍凤楼，苑中天子建龙斿。豹房虎圈先班赏，武帐前边赐姓侯。"
        },
        {
            "标题": "诸将入朝歌十二首 其十一",
            "作者": "何景明",
            "内容": "少年生长在边城，介冑南征虮虱生。马上朝来横吹曲，梅花一半是吴声。"
        },
        {
            "标题": "诸将入朝（四首）",
            "作者": "何景明",
            "内容": "少年生长在边城，介胄南征虮虱生。马上朝来横吹曲，梅花一半是吴声。"
        },
        {
            "标题": "诸将入朝（四首）",
            "作者": "何景明",
            "内容": "河北诸军尽有名，云中骁骑本轻生。金装白马翩翩出，不见长安子弟兵。"
        },
        {
            "标题": "挽谢晚耕",
            "作者": "何景明",
            "内容": "五十不入城，独吟称晚耕。日南提剑志，海上却金名。\n故里松犹在，秋田草自生。江湖梦颜色，怅望有馀情。"
        },
        {
            "标题": "送钦师归西山",
            "作者": "何景明",
            "内容": "近向云间至，遥从花下还。赤崖春到寺，白塔昼开关。\n风雨如西塞，烟霞似北山。到来应待我，秪树几回攀。"
        },
        {
            "标题": "同高铁溪先生刘朝信兄宿贤隐寺次韵",
            "作者": "何景明",
            "内容": "雨过青山暮色来，僧堂客至烛花开。半空楼阁星河动，满院松梧鹳鹤回。\n浮世黄尘兼赤日，古人白骨已苍苔。兵戈此际同杯酒，愁听春城鼓角哀。"
        },
        {
            "标题": "九日登慈恩寺閤三首 其三",
            "作者": "何景明",
            "内容": "莫引凭高目，沧茫海色遥。秋空波瀰瀰，寒日树萧萧。\n关塞俱摇落，音书久寂寥。天涯有兄弟，犹滞楚江桡。"
        },
        {
            "标题": "九日登慈恩寺閤三首 其二",
            "作者": "何景明",
            "内容": "地幽人迹少，僧至扫莓苔。閤迥湖光入，林昏雨色来。\n登台怜作客，入赋耻非才。何事临佳节，秋怀未肯开。"
        },
        {
            "标题": "九日登慈恩寺閤三首 其一",
            "作者": "何景明",
            "内容": "示到慈恩久，今来九日期。天寒鸿雁少，秋晚菊花迟。\n摇落悲风雨，登临感岁时。牛山何处是，异代独兴思。"
        },
        {
            "标题": "四图诗赠何燕泉四首 其三 大卿考牧",
            "作者": "何景明",
            "内容": "当朝太仆世称贤，在䮐常歌鲁颂篇。天上骕骦惟一骨，苑中騋牝实三千。"
        },
        {
            "标题": "四图诗赠何燕泉四首 其一 职方奉使",
            "作者": "何景明",
            "内容": "卧游亭在古椿园，万里轺车出塞垣。天马一从随汉使，星槎谁复到河源。"
        },
        {
            "标题": "出阁过勤甫省中",
            "作者": "何景明",
            "内容": "梧垣通左掖，花省接仙郎。并坐停杯晚，高谈卷幔凉。水阴沈绀殿，山影落雕墙。愧我同朝客，传君寡和章。"
        },
        {
            "标题": "四图诗赠何燕泉四首 其二 藩省旬宣",
            "作者": "何景明",
            "内容": "河南河北望行尘，露冕褰帷拜野人。嵩少风云千里色，覃怀花柳万家春。"
        },
        {
            "标题": "出阁过勤甫省中",
            "作者": "何景明",
            "内容": "竹垣通左掖，花省接仙郎。并坐停杯晚，高谈卷幔凉。\n水阴沉绀殿，山影落雕墙。愧我同朝客，传君寡和章。"
        },
        {
            "标题": "出城赠韩子",
            "作者": "何景明",
            "内容": "晨车去遥遥，将子城之隅。城隅何所有，有荷复有蒲。念当与子别，思心立踟蹰。它人岂无友，非子谁为娱。折荷勿涉水，涉水濡子车。安得琼瑶华，采掇为子需。"
        },
        {
            "标题": "查城十五夜对月五首 其三",
            "作者": "何景明",
            "内容": "驿舍山东下，闲吟月出歌。婆娑笼夕桂，窈窕入云萝。\n玉魄中天满，清辉近水多。广寒高几许，台殿锁嫦娥。"
        },
        {
            "标题": "马道骤雷雨复霁",
            "作者": "何景明",
            "内容": "万壑惊雷起，千峰鸣雨过。稍看风濑减，更觉夏云多。\n虹饮垂青涧，猿行挂碧萝。山中无吏事，长啸荅樵歌。"
        },
        {
            "标题": "除架",
            "作者": "何景明",
            "内容": "苦叶萧疏久，秋匏亦委沙。家人空抱蔓，山鸟莫啼花。\n零落亲寒事，蹉跎感物华。衰荣转相代，何必恨生涯。"
        },
        {
            "标题": "立春日作二首 其一",
            "作者": "何景明",
            "内容": "蔼蔼春候至，天气和且清。端居抚流化，久惬静者情。\n浮阳起丛壑，流烟散孤城。岸条发潜颖，园奔含初荣。\n写襟旷明霁，览物纡游行。目悦双飞雉，耳感孤鸣莺。\n形运自相代，神理谁为名。往规与时逝，来虑随年并。\n心存汉阴灌，躬敩南阳耕。疏还念知止，庄论持达生。\n自非秉昭旷，能不婴世营。"
        },
        {
            "标题": "除夜二首 其一",
            "作者": "何景明",
            "内容": "今夕复何夕，偃仰兹岁周。恋膏耀室隅，中馈进芳馐。\n虽无车马客，亲戚自相酬。游鱼安深渊，翔鸟止故丘。\n所欢在桑梓，馀者何复求。逝节不重至，来者难预谋。\n长跪奉此爵，延年乐千秋。"
        },
        {
            "标题": "除夜二首 其二",
            "作者": "何景明",
            "内容": "閒居知时节，习静观卷舒。日月无恒处，念往寡欢娱。\n岁徂浮云阴，积雪皓中衢。豫章产江滨，孤蕙敷山隅。\n芳烈虽靡亏，遐远宁见需。所愿勖明德，庶以酬居诸。"
        },
        {
            "标题": "西谷有浙聘予喜其得胜游因话浙中之胜",
            "作者": "何景明",
            "内容": "君向杭城去，兹游似马迁。应传越客酒，先泛楚人船。\n入郭湖天迥，观潮海月圆。因君话禹穴，高兴亦飘然。"
        },
        {
            "标题": "邀沈清溪赵雪舟马百愚登楼次百愚韵",
            "作者": "何景明",
            "内容": "村居邀客惭供给，且为青山一倚楼。十里沙平遥对酒，百年地迥更逢秋。\n城中车马何人到，水曲风烟尽日留。无柰天涯归思切，孤帆八月下长洲。"
        },
        {
            "标题": "荅刘朝信春日之作",
            "作者": "何景明",
            "内容": "闻君新岁作，吾亦念生涯。翠麦纤纤细，青杨袅袅斜。\n渴思春岸雨，醉忆碧溪沙。何日酬欢赏，相邀共物华。"
        },
        {
            "标题": "春雁",
            "作者": "何景明",
            "内容": "花初背楚泽，雪罢度桑乾。渐起随春色，高飞犯朔寒。\n书停江国望，阵倚塞门看。忆尔常南北，无嗟行路难。"
        },
        {
            "标题": "和张子纯白发",
            "作者": "何景明",
            "内容": "我见秋风惊壮心，君悲白发苦相侵。愁多不道潘年少，吟苦谁知越思深。\n客里岁时供览镜，天边霜雪助沾襟。平生浪说如云盛，蓬鬓稀疏式似今。"
        },
        {
            "标题": "游洪法寺塔园土山",
            "作者": "何景明",
            "内容": "塔园郁森萃，土山莽回互。迹陈慨往躅，心赏谐秋晤。\n时惟冬气交，零木爽登顾。袅袅拾层级，盘盘折脩步。\n凭危眺倒景，俯槛惊流雾。空王涌庙卫，贵者留墟墓。\n三门上岌嶪，玉柱撑云露。白日宝光垂，风昼金响度。\n徒兴雍门哀，未暇首丘虑。珠藏北邙毁，石罅南山锢。\n怛焉伤逝心，川汜激东骛。"
        },
        {
            "标题": "高夔州先生示赏李秀才园中芍药诗用韵奉荅",
            "作者": "何景明",
            "内容": "李家芍药开满堂，夔州太守更清狂。题诗晚坐朱栏静，对酒春怜白日长。\n好为池台留烂熳，莫教风雨怨凄凉。佳期卧病难乘兴，怅望残花忆谢郎。"
        },
        {
            "标题": "答卢侍御樊氏洞中观梅见怀之作次韵",
            "作者": "何景明",
            "内容": "主家花忆绣衣人，仙洞诗看玉树亲。未假霜威同索笑，却因丽藻独伤春。\n秦箫暗度楼中月，洛袜微生水上尘。白雪西台真有调，碧江东阁恨无津。"
        },
        {
            "标题": "送郑伯生送亲还夷陵",
            "作者": "何景明",
            "内容": "送喜潘舆动，承欢解玉簪。私情乌鸟疏，恩诏凤凰林。\n昼锦供莱服，秋怀罢越吟。路难回驭志，江稳放舟心。\n雨露残冬景，风尘静夕阴。荆门巴国尽，巫峡楚宫深。\n碧树犹春色，黄鹂更好音。莫因乡土乐，长往故山岑。"
        },
        {
            "标题": "过吕仲木宅同吕道夫马君卿",
            "作者": "何景明",
            "内容": "夏访吕子居，乃在北城阴。门临古墙渠，上有高树林。\n展席流南薰，开轩睇北岑。况谐同心友，听此和鸣禽。\n佳人出素帙，高词播名琛。亮哉清庙瑟，凄其白头吟。\n一弹意不足，三叹有馀音。因之览玄古，寥寥伤我心。"
        },
        {
            "标题": "赠权僧过昌化寺见访次韵",
            "作者": "何景明",
            "内容": "问尔湖边寺，微钟翠巘西。千岩一径转，落日乱藤迷。\n数见谈天竺，相从过虎溪。山中送客罢，独礼白云低。"
        },
        {
            "标题": "正月四日同子纯过刘汝忠次韵二首 其二",
            "作者": "何景明",
            "内容": "邂逅怜新岁，朱弦为客挥。风春归柳色，月夕助灯辉。\n歌酒三人共，乾坤一笑稀。看君俱妙思，操翰忽如飞。"
        },
        {
            "标题": "正月四日同子纯过刘汝忠次韵二首 其一",
            "作者": "何景明",
            "内容": "并辔来仙第，深杯好共挥。远天初夜色，新月更春辉。\n灯夕看相近，花时会莫稀。云霄望羽翼，真喜接高飞。"
        },
        {
            "标题": "刺促篇",
            "作者": "何景明",
            "内容": "刺促刺促，井燎不续。虽有场苗，室则靡粟。罗雀务获，不言其多。见彼渊鳞，或言其苛。跣夫逐鹿，坐者食肉。苟一需百，百尔莫足。譬彼乘车，弗率坦野。驱驰不已，或败尔马。河有伏罟，蛟龙去之。相彼有明，孰逢其灾。前有鼓乐，后有寇盗。方言方笑，不敢以告。执鼠不力，或伤其手。彼虎彼兕，矧不以走。有蓬其树，其腹之枵。岂不休息，维颠在朝。"
        },
        {
            "标题": "崔生行",
            "作者": "何景明",
            "内容": "崔生自反金陵谪，骑马复走长安陌。时危颇负经济才，海内但识文章客。自从盗贼近神京，四海不见烟沙清。黄河流血日惨怛，中原战骨霜纵横。朔方兵马又已弱，天下财赋难尽榷。书生不得言世务，大臣谁有匡时略。我到长安访交友，子与河内犹相厚。感今恋故有<舌袍>，吐胆倾心共杯酒。去年更见玄都花，万事空伤蓟门柳。河内忧时未解颜，子亦谈兵不辍口。金矿玉璞隐光耀，紫气龙泉郁盘久。议论反遭时辈忌，形容岂免流俗丑。王良伯乐不在御，骅骝騕褭徒能走。人言古人未可轻，古人往往皆无成。子云老大不晓事，殷浩当时空有名。事去惟应嗟白首，时来未必济苍生。即今风尘尚澒洞，羽檄飞符递相送。西北山河战角悲，东南天地军麾动。江海未见鲁连耻，朝廷不闻贾生恸。尘埃早知才质殊，霄汉况睹名声重。瑀宫清庙待琴瑟，大厦明堂要梁栋。天生公等世所须，努力他时有大用。"
        },
        {
            "标题": "崔生行",
            "作者": "何景明",
            "内容": "崔生自返金陵谪，骑马复走长安陌。时危颇负经济才，海内俱识文章客。\n自从盗贼近神京，四海不见烟沙清。黄河流血日惨怛，中原战骨霜纵横。\n朔方兵马又已弱，天下财赋难尽榷。书生不得言世务，大臣谁有匡时略。\n我到长安访交友，子与河内犹相厚。感君恋故有绨袍，吐胆倾心共杯酒。\n六年更见玄都花，万事空伤蓟门柳。河内忧时未解颜，子亦谈兵不辍口。\n金矿玉璞隐光曜，紫气龙泉郁盘久。议论反遭时辈忌，形容岂免流俗丑。\n王良伯乐不在御，骅骝騕袅徒能走。人言古人未可轻，古人往往皆无成。\n子云老大不晓事，殷浩当时空有名。事去惟应嗟白首，时来未必济苍生。\n即今风尘尚澒洞，羽檄飞符递相送。西北山河战角悲，东南天地军麾动。\n江海未见鲁连耻，朝廷不闻贾生恸。尘埃早知才质殊，霄汉况睹名声重。\n閟宫清庙待琴瑟，大厦明堂要梁栋。天生公等世所须，努力他时有大用。"
        },
        {
            "标题": "同冯光禄登慈仁寺阁",
            "作者": "何景明",
            "内容": "今度慈仁寺阁游，翠烟冬日抱重楼。冥冥绣栱盘空界，袅袅丹梯接帝州。\n立傍星辰天北极，坐看云雾海东流。也知光禄高情兴，自合题诗在上头。"
        },
        {
            "标题": "丛台",
            "作者": "何景明",
            "内容": "邯郸多侠士，赵地产名娼。日夕高台上，欢宴殊未央。\n黄金饰舞榭，白璧缀砍梁。安见千年后，空令春草长。"
        },
        {
            "标题": "沱西别业",
            "作者": "何景明",
            "内容": "使君方拥郡，别业枕沱湄。城倚章华殿，山藏大禹祠。\n赌棋怜谢传，看画忆王维。未是悬车日，烟云入梦思。"
        },
        {
            "标题": "大祀",
            "作者": "何景明",
            "内容": "金榜星辰幕，瑶函海岳编。受禧同汉室，登禅异秦年。日抱龙旗转，天流羽盖旋。扬雄老部从，白首赋《甘泉》。"
        },
        {
            "标题": "普缘寺有马融读书洞",
            "作者": "何景明",
            "内容": "春山寻古寺，昏黑尚攀缘。仄径千盘转，巉崖万仞悬。\n虎常啼白昼，猿忽堕青天。欲访名贤洞，泠泠隔涧泉。"
        },
        {
            "标题": "恽功甫悼亡二首 其二",
            "作者": "何景明",
            "内容": "芙蓉望秋零，幽兰歇芳早。不作双头花，翻为断肠草。\n戚戚怀所思，悠悠感衷抱。眷兹白发心，穷年以相保。"
        },
        {
            "标题": "恽功甫悼亡二首 其一",
            "作者": "何景明",
            "内容": "捐弃不待年，幽魂渺仙峤。庭下孤鸣鸾，悬镜耻自照。\n帐冷凝素尘，窗虚耿熠耀。平生白头吟，空然发悲调。"
        },
        {
            "标题": "寄胡宗器悼内",
            "作者": "何景明",
            "内容": "玉箫不听凤凰鸣，银汉愁看织女星。永夜机中悲蟋蟀，十年窗下拾流萤。\n白头司马空多恨，清泪安仁更苦形。见说生儿是奇器，他年应慰九泉灵。"
        },
        {
            "标题": "悼往",
            "作者": "何景明",
            "内容": "行云不归山，逝水难重回。与子一为别，流光倏如推。\n形神往无存，梦想弗克谐。孤冢日荒秽，幽泉翳穷埃。\n重扃一以闭，千秋宁复开。时至展遐沉，倾醑浇黄菜。\n还思平生居，岁久生夕苔。寒风吹空闺，彷佛鸣玉哀。\n人生重恩义，况兹比翼乖。何能眷新欢，弃掷故所怀。"
        },
        {
            "标题": "悼亡三首 其二",
            "作者": "何景明",
            "内容": "鸣鸡报早朝，出户履长霜。仰视东方星，三五不成行。\n念子当此时，灯前理衣裳。恍然失所在，零泪空滂滂。"
        },
        {
            "标题": "悼亡三首 其三",
            "作者": "何景明",
            "内容": "皎皎机中绢，拂拭明如雪。裁为双中衣，罗带纷绾结。\n亲持向我前，与我言结发。岂足佩下体，聊以奉娱悦。\n执此百年心，叹息一朝绝。人故物自留，欲视不忍发。\n藏之箧笥中，馀香日以歇。"
        },
        {
            "标题": "题潘秀才吹笛画扇",
            "作者": "何景明",
            "内容": "幽人横吹沧江静，满江月白青山映。好作穿云裂石声，夜长恐有蛟龙听。"
        },
        {
            "标题": "悼亡三首 其一",
            "作者": "何景明",
            "内容": "冬夜一何长，展转难及晨。念彼重泉下，杳杳隔千春。\n中闺月皎皎，纨素委流尘。驰光安可追，往者无复陈。\n悽悽向隅泣，无乃女子仁。丈夫自有志，忍哭虞伤神。\n沉思结中抱，恨恨不能申。"
        },
        {
            "标题": "除夕和以道怀弟之作",
            "作者": "何景明",
            "内容": "汝弟犹吾弟，君家更几家。情知思棣萼，愁与对椒花。\n酒罢看参远，灯寒望斗斜。相怜谢池草，明日又春华。"
        },
        {
            "标题": "得五清先生消息尚客澧州怅然有怀作诗六首 其二",
            "作者": "何景明",
            "内容": "昔遇南来客，曾传北寄声。飘零携百口，留滞傍孤城。\n泽畔骚人兴，周南太史情。天高地仍远，御谤竟谁明。"
        },
        {
            "标题": "得五清先生消息尚客澧州怅然有怀作诗六首 其一",
            "作者": "何景明",
            "内容": "憔悴东都士，吾师更可嗟。三年为逐客，万里未还家。\n暮阻巴山雪，春行楚岸花。江湖无路觅，流涕望天涯。"
        },
        {
            "标题": "登钓台四首 其四",
            "作者": "何景明",
            "内容": "薄暮登台罢，云山兴不忘。门人携酒至，日落更传觞。\n一水星河渺，孤烟岛屿长。不愁归路晚，明月在沧浪。"
        },
        {
            "标题": "登钓台四首 其一",
            "作者": "何景明",
            "内容": "岁暮荒台上，孤高望不穷。乱山浮落日，远水抱寒空。\n野鹭时亲客，江鸿晚避风。终期谢城市，来此伴渔翁。"
        },
        {
            "标题": "登钓台四首 其二",
            "作者": "何景明",
            "内容": "出郭冬初暮，登台日已曛。碧潭寒吐月，孤嶂晚生云。\n名姓嫌人识，悲歌欲自闻。沙鸥莫飞去，应共尔为群。"
        },
        {
            "标题": "登钓台四首 其三",
            "作者": "何景明",
            "内容": "古人栖隐地，今日我重来。寂寞千山里，烟波万古台。\n岩寒苍桂落，沙晚白鸥回。慷慨无人测，长歌不放杯。"
        },
        {
            "标题": "登钓台",
            "作者": "何景明",
            "内容": "野阔穷秋出，云寒望未开。万峰遥驻马，残日更登台。\n水落龙蛇蛰，沙空雁鹜来。孤怀对摇落，吟罢有馀哀。"
        },
        {
            "标题": "至日荅良伯",
            "作者": "何景明",
            "内容": "天边登北楼，岁暮望南国。江梅与塞柳，莫问春消息。"
        },
        {
            "标题": "登塔二首 其二",
            "作者": "何景明",
            "内容": "塔廊徐暗转，不觉此身高。月牖通天汉，风檐散海涛。\n望馀秋色远，登罢客心豪。去雁休回首，冥冥一羽毛。"
        },
        {
            "标题": "登塔二首 其一",
            "作者": "何景明",
            "内容": "古塔层城畔，秋毫万里看。登高携赋客，落日眺长安。\n天地悬相抱，江山郁自盘。谁能绝顶上，不避北风寒。"
        },
        {
            "标题": "登楼凤县作",
            "作者": "何景明",
            "内容": "近讯中原使，兼登万里楼。朝廷仍北极，行在且南州。\n峡断风云隔，江通日月流。如闻乘八骏，早晚向昆丘。"
        },
        {
            "标题": "点兵行",
            "作者": "何景明",
            "内容": "先皇简练百万兵，十二连营镇京观。团营十万更精猛，呜呼耗减今无半。\n昨传胡入白杨城，有敕点选营中兵。军中壮丁百不一，部遣老小从征行。\n自从御马还内厩，私家马肥官马瘦。富豪输钱脱籍伍，贫者驱之充介冑。\n京师土木岁未已，一身百役无不受。禁垣西开镇国府，内营昼夜罗金鼓。\n四家骁健三千人，出入扈从围龙虎。边头城堑谁营屯，遂使犬羊窥北门。\n天清野旷恣剽掠，百里之内烟尘昏。肉食者谋无远虑，仓皇调发纡皇顾。\n即今宣府大失利，杀将覆军不知数。辽东兵马久已疲，朵颜反复非前时。\n又闻迤北外连结，朝廷坐失东藩篱。往时京边士，苦乐今顿异。\n且如私门卒，食粮日高坐。此兵昨一出，见者泪交堕。\n从今荷殳趋战场，身上无衣腹饥饿。君不见府中搥牛宰羊猪，穿域蹋鞠行吹竽。\n高马肥肉留京都，可怜此兵西击胡。"
        },
        {
            "标题": "闻陆舍人子引罢官兼怀徐舍人德章",
            "作者": "何景明",
            "内容": "惜尔官难达，文章本凤毛。投簪归海岸，挂席趁江涛。\n张翰元思鲙，任公且钓鳌。南逢徐孺子，应话旧同袍。"
        },
        {
            "标题": "晴",
            "作者": "何景明",
            "内容": "冬郊零雨霁，烟郭望初分。独树馀寒照，平沙足晚云。\n风鸢高不下，野鹤迥难群。夕坐亲杯酒，长歌还自闻。"
        },
        {
            "标题": "寄世恩爱日楼",
            "作者": "何景明",
            "内容": "东曹昔赋望云行，南国今传受日名。九折岂忘回驭志，百年真慰倚门情。\n江乡春水鲥鱼至，海岸冬雷竹笋生。珍重楼中调膳者，此身何止万金轻。"
        },
        {
            "标题": "独漉篇",
            "作者": "何景明",
            "内容": "独漉独漉，驱车折轴。不畏折轴，但畏车覆。芃芃者莸，生彼中衢。虽有兰蕙，当门则锄。同行窃金，相顾道左。我实不知，彼则畏我。食荼知苦，食梅知酸。狐裘之敝，可以御寒。有虎斑斑，伏于林下。我欲射虎，愧无劲弩。肃彼北风，渡彼中流。岂不怀忧，与子同舟。"
        },
        {
            "标题": "送萧升之任登州府学",
            "作者": "何景明",
            "内容": "广文骑马去，东郡有花开。日对蓬莱观，春登海上台。\n人看鸣凤下，客拟钓鳌来。莫谓儒官冷，弦歌拥俊才。"
        },
        {
            "标题": "度河",
            "作者": "何景明",
            "内容": "夙征肇延津，明晨临大河。洪源下积石，砥柱屹嵯蛾。渺渺梁宋区，汗漫纵经过。自非陵与岸，於安障其波。扬帆赴中流，四顾莽无涯。崇云徂广泽，迅风夕吹沙。积阴不可测，鱼龙偃相加。前无千尺梁，一苇胡足夸。人生寡恒居，奚异波上槎。岂无舟楫志，漂泊当奈何。"
        },
        {
            "标题": "送刘大理守衢州府",
            "作者": "何景明",
            "内容": "西寺平反久，南邦出守初。高门廷尉宅，五马使君车。\n海岫晴浮越，河关暮泊徐。苍生望杜母，行驾莫踌躇。"
        },
        {
            "标题": "得郑继之书",
            "作者": "何景明",
            "内容": "郑生湖海去，高兴渺难降。累月音书数，清秋涕泪双。\n天边登越峤，雪里渡吴江。万水千山暮，何时到尔邦。"
        },
        {
            "标题": "发京邑四首 其三",
            "作者": "何景明",
            "内容": "亲交远集送，敛策西山阴。前瞻太行道，却顾上苑林。\n青阳蔼废墟，春气感鸣禽。所遇岂殊故，即事自成今。\n平时等荣乐，一旦异浮沉。昔者同袍友，邈若辰与参。\n山海去靡极，年运日相寻。仓卒杯酒间，宁不伤离襟。"
        },
        {
            "标题": "发京邑四首 其二",
            "作者": "何景明",
            "内容": "驱车出郊门，杖策遵古行。返顾望城阙，引领内怀伤。\n崇京概霄汉，逶迤一何长。双观临驰道，群宫俨相当。\n迅飙激棂牖，游云起纵横。汉道值全盛，缨緌烂辉光。\n侧观青云士，鸣佩倏来翔。梁生何慷慨，辽辽悲未央。"
        },
        {
            "标题": "发京邑四首 其四",
            "作者": "何景明",
            "内容": "行迈越长甸，历历怀苦辛。岖嵚陟丘陇，髣髴望郊闉。\n墟里接鸡犬，井邑无閒人。暄阳入广陌，膴膴周原新。\n百城岂不美，风土非我邻。遥遥盼乡域，言念故所亲。\n代越各有性，所愿还其真。胡为去桑梓，郁郁冒风尘。"
        },
        {
            "标题": "发京邑四首 其一",
            "作者": "何景明",
            "内容": "弱冠游皇邑，抽翰预时髦。出入承明地，四海皆同袍。\n浮岁奄七徂，徇名虚所遭。夙痾纠纤质，褊性惮形劳。\n驾言返初服，行矣遂林皋。转蓬恋本根，羁鸟思故巢。\n自顾无脩翼，安能久游遨。"
        },
        {
            "标题": "黄河篇",
            "作者": "何景明",
            "内容": "黄河昆崙源，九曲与天通。银汉贯箕尾，左盘日月宫。\n奔流下龙门，喷薄沙海风。三山万里倚穷发，鳖极虹梁开恍惚。\n排空雪赣垂银城，便可因之向溟渤。郭生少年观上都，还家且泛黄河舻。\n读书岂必破万卷，览胜何须行九区。蓬池已在梁园里，啸歌绿水洪波起。\n扬帆他日乘高秋，见尔星槎挂斗牛。"
        },
        {
            "标题": "赠望之五首 其一",
            "作者": "何景明",
            "内容": "遥遥京洛客，承命发华辀。朝辞冀州野，夕泛黄河流。\n双旟翔汝侧，驷马登故丘。故丘郁以长，冈陇茂松楸。\n车徒耀城郭，亲戚迎道周。丈夫事四方，州闾宁久留。\n王程在须臾，顾念但怀愁。前有盈觞酒，为我且绸缪。"
        },
        {
            "标题": "寿邝廷瑞太守",
            "作者": "何景明",
            "内容": "五马归来日，闲身六十强。春花自烂熳，云水共徜徉。\n邑种菜公竹，邦留召伯棠。平生天下志，白首付沧浪。"
        },
        {
            "标题": "送邹子之浙中访迎张子",
            "作者": "何景明",
            "内容": "此去寻张子，东行指宋畿。秋城怅独往，春棹好同归。\n雨外吴帆重，江中越岫微。平生壮游兴，送汝益翻飞。"
        },
        {
            "标题": "吕黄门画竹歌",
            "作者": "何景明",
            "内容": "黄门持此竹，云是温徽笔。初闻一叶扫风雨，迥出千竿贯霜日。\n层沙曲涧开烟湍，高天云影楼榭寒。黄门峻节与之比，手排阊阖呈琅玕。\n琅玕摧折凤不食，咆哮虎豹天门黑。鸱鸣鴂啼百草死，谁看青青满林色。\n君收此幅今西行，雷电随入蒲州城。龙盘嶰谷山中石，更待伶伦截凤笙。"
        },
        {
            "标题": "送刘西曹决狱畿内",
            "作者": "何景明",
            "内容": "日下秋官出，天边汉使分。令行乘肃杀，风覃藉仁闻。\n香署含清旭，仙闱上白云。垆薰亦暂别，遥想昼氤氲。"
        },
        {
            "标题": "叶四公子西园",
            "作者": "何景明",
            "内容": "邀客西园公子家，东风二月已飞花。巷遮碧柳行春马，楼倚青山落暮鸦。\n移席尊垒遥出浦，入舟灯火更依沙。清吟况接同乡彦，应有文星动水涯。"
        },
        {
            "标题": "送杭宪副兵备天津",
            "作者": "何景明",
            "内容": "天津桥北望京楼，金鼓东行节使舟。日月昼悬沧海树，龙蛇春压九河流。\n百年贡篚通南极，万里旌旄属上游。莫笑谈兵尊俎上，书生元不为封侯。"
        },
        {
            "标题": "送巩丞之金坛因讯养和",
            "作者": "何景明",
            "内容": "巩丞若问金坛宰，为见风流御史才。到日琴堂定无事，松厅竹槛对江开。"
        },
        {
            "标题": "三清山人歌",
            "作者": "何景明",
            "内容": "山人佩剑冠远游，腰间鞶囊垂虎头，七星照耀金银钩。\n东行策杖指卢霍，逝将沧海寻丹丘。三清西南龙虎连，攒峰叠翠盘石莲。\n千崖万壑不可以径度，玉梁倒挂银河前。青蜺下望熊云烟，石璧中开日月悬。\n傍通七十二福地，白玉楼台罗洞天。此中栖身炼大药，宝笈灵书启五岳。\n骑鹿时见南斗君，闻笙夜候缑山鹤。我今游目送冥鸿，欲访名山入越中。\n飞梁万丈倘可接，共尔青天蹑彩虹。"
        },
        {
            "标题": "西郊秋兴（四首）",
            "作者": "何景明",
            "内容": "亭古枫杉落，缘溪不待秋。西风怯纤绤，细雨恋重裯。双鹭寒窥井，孤鸿晚过楼。白鸥还有意，相逐向吾洲。¤"
        },
        {
            "标题": "西郊秋兴十首 其八",
            "作者": "何景明",
            "内容": "亭古枫杉落，缘溪不奈秋。西风怯纤绤，细雨恋重裯。\n双鹭寒窥井，孤鸿晚过楼。白鸥还有意，相逐向吾洲。"
        },
        {
            "标题": "古松歌",
            "作者": "何景明",
            "内容": "贤隐寺傍之古松，奇绝可比徂徕峰。问之故老迷岁月，但见皮肉屈疆苔藓裂。\n高枝上掣玄冥风，回柯反扫阴崖雪。藤翻蔓卷空林黑，集霰流烟岂终极。\n斧斤相顾畏盘错，梁栋谁来誇正直。昔予山游驻车马，行吟屡憩兹松下。\n松根老僧为开径，野色岩姿坐生暝。叶暗秋灯梵殿深，花香晚饭斋厨静。\n一年幽忧不到此，宁知摧折空山里。龙盘虎拿终有神，白骨苍鳞半枯死。\n沧波古岸霜气夕，硉矹犹看数千尺。石上连朝走云雨，山中十月飞霹雳。\n千灵百怪相护诃，过客居人尽怜惜。君不见泰山五大夫，零落今看在何处。\n沧海空流使者槎，悲风暮起将军树。呜呼人生富贵竟何益，松乎松乎，吾当为尔诛茆傍青壁。"
        },
        {
            "标题": "古怨诗",
            "作者": "何景明",
            "内容": "陨叶辞旧枝，飘尘就歧路。迟徊决绝意，言念平生故。泥泥行间泥，零零蔓草露。岂不畏沾污，为子无晨暮。"
        },
        {
            "标题": "古怨诗五章 其一",
            "作者": "何景明",
            "内容": "陨叶辞旧枝，飘尘就岐路。迟徊决绝意，言念平生故。\n泥泥行间泥，零零蔓草露。岂不畏沾污，为子无晨暮。"
        },
        {
            "标题": "古怨诗五章 其三",
            "作者": "何景明",
            "内容": "白玉虽光辉，瑕疵在其内。徙看色笑亲，讵识肝胆异。\n势夺恩爱移，交离谗毁至。弃捐岂我伤，卑薄乖情义。"
        },
        {
            "标题": "古井篇",
            "作者": "何景明",
            "内容": "君不见城边古井荆棘荒，沙崩雨塌官道傍。当时碧甃映朱阁，黄金阑干银作床。\n美人铜瓶响哀玉，宁知委弃同悲凉。梧桐花乾藓花涩，鹭鹚侧窥蚯蚓入。\n百丈寒泉尚堪饮，心长绠短空愁立。"
        },
        {
            "标题": "古怨诗五章 其五",
            "作者": "何景明",
            "内容": "清晨临御沟，御沟东西流。垂杨夹广路，躞蹀行紫骝。\n挥鞭不顾返，斗酒谁能留。嘅焉中道情，覆水倘可收。"
        },
        {
            "标题": "古怨诗五章 其二",
            "作者": "何景明",
            "内容": "抗义一何明，结志誓不解。对面有背弃，何言万里外。\n陟疆朝采葑，陟畛暮采菲。所重在德音，容色安足恃。"
        },
        {
            "标题": "出游功德寺",
            "作者": "何景明",
            "内容": "昔闻功德寺，今出帝城西。晚日丹梯近，秋天翠巘齐。\n荷衰犹映水，树古曲盘堤。十里经行地，清沙送马蹄。"
        },
        {
            "标题": "古怨诗五章 其四",
            "作者": "何景明",
            "内容": "寸心抱贞固，投一安有它。讵知所同欢，散聚倏朝霞。\n昔为山上石，今为浪中沙。孰云无转移，漂荡令心嗟。"
        },
        {
            "标题": "沈逸士来自吴下能诗善鼓琴间投篇什见讯顾馆于城中予以病不得造乃作此诗招致敝庄",
            "作者": "何景明",
            "内容": "寂寞秋山卧病年，美人劳赠白云篇。陈蕃已下迎徐榻，王子宁回访戴船。\n郭外楼台堪眺望，水边花树足留连。广陵失后无新谱，莫惜携琴为我传。"
        },
        {
            "标题": "送以正归其兄衬还关中二首 其一",
            "作者": "何景明",
            "内容": "贤兄客死在燕山，令弟将归陕路难。哭向北云扶旅衬，望穷西日见乡关。\n原鸰雪羽飞偏急，屋树春花发自斑。岐路断肠生死别，暮天回首泪潺湲。"
        },
        {
            "标题": "观兵二首 其一",
            "作者": "何景明",
            "内容": "将帅俱分阃，朝廷再剖符。选徒皆虎士，战马尽龙驹。\n直指黄河外，长驱碧海隅。感恩须此辈，万一为捐躯。"
        },
        {
            "标题": "顾内翰约看花城南寺病目不赴",
            "作者": "何景明",
            "内容": "不赴南城约，遥传寺里篇。看花吾未老，出郭偶无缘。簇马低春日，啼莺隔彩烟。风沙开病眼，愁向艳阳天。"
        },
        {
            "标题": "送韩汝庆还关中二首 其一",
            "作者": "何景明",
            "内容": "六月西山雷雨低，长安城中十日泥。君骑鸿鹄冥冥去，此地愁看燕雀栖。"
        },
        {
            "标题": "观兵二首 其二",
            "作者": "何景明",
            "内容": "组练回天地，戈鋋白日摇。王师一奋怒，寇贼可潜消。\n使过传金节，军行奏玉箫。人言汉家将，今是霍嫖姚。"
        },
        {
            "标题": "送以正归其兄衬还关中二首 其二",
            "作者": "何景明",
            "内容": "君家昆季总能文，哭友那堪更送君。呜咽黄河流渭水，迢遥白雪度秦云。\n即看断雁离群去，况属连枝落叶分。少弟长安终日望，西来消息早相闻。"
        },
        {
            "标题": "顾九和内翰约看花城南寺病目不赴",
            "作者": "何景明",
            "内容": "不赴城南约，遥传寺里篇。看花吾未老，出郭偶无缘。\n簇马低春日，啼莺隔彩烟。风沙开病眼，愁向艳阳天。"
        },
        {
            "标题": "观吴进士舞剑歌",
            "作者": "何景明",
            "内容": "我来江夏吴郎宅，夜观吴郎舞剑起。古匣尘埃铁生绣，玉珥金环为予理。\n灯前照耀只宝刀，蛟龙盘拿雷怒号。仰瞻南斗有紫气，却顾东海无波涛。\n吴郎别我适南国，万里开樽动颜色。我亦将之五岳游，须尔仗剑芟虺域。\n不然持此击名王，况今关塞风尘黄。酒酣自觉神益扬，左挥右霍秋月光。\n吴郎蛇矛更精突，墙头角弓力十斛。平生豪侠真可怜，耳熟白眼看青天。\n嗟哉此宅不足展君舞，室卑地窄难回旋。"
        },
        {
            "标题": "双柏",
            "作者": "何景明",
            "内容": "双柏种何岁，苍然盘据深。蛟龙犹有甲，观鹤尔何心。\n月过阴移壁，风生响度岑。万年烟雾里，长得护禅林。"
        },
        {
            "标题": "刘士奇张时济过观雪竹",
            "作者": "何景明",
            "内容": "袅袅朱弦留上客，泠泠修竹对高轩。重檐舞雪银花缀，曲槛回风翠叶翻。\n湘浦佩环临渭浦，秦园词赋拟梁园。从今开径延三益，聊共倾壶散郁烦。"
        },
        {
            "标题": "与韩汝庆行归长安望月",
            "作者": "何景明",
            "内容": "中秋高宴会，客散向长安。皓月千门里，青天并马看。\n明添化蕊乱，阴孟柳条繁。怅望高云上，何由振羽翰。"
        },
        {
            "标题": "寿许司马",
            "作者": "何景明",
            "内容": "间代生豪杰，乘时见哲人。雄姿龙马异，伟器庙廊珍。\n浩荡天开运，崔嵬岳降神。扶持元有自，制作固无伦。\n磊落先朝事，峥嵘报主身。九霄随日月，万里出风尘。\n柱下鲁簪笔，台端早曳绅。触邪持豸角，纠缪逆龙鳞。\n道直官频谪，时危志不伸。流言铄金石，雅操厉松筠。\n行路知桓典，专城借寇恂。清誉高士论，优诏阐皇仁。\n紫禁弹冠入，黄沙捧节巡。谠谟仍寡合，正气凛难驯。\n厚宠临危辱，幽期迈隐沦。班行看解绶，河上羡垂缗。\n谢卧东山里，夷归北海滨。苍生悬望切，青琐荐书频。\n改革逢多难，仓皇忆旧臣。帝心虚简在，神武藉经纶。\n指顾三边静，吹嘘四表春。朝廷推汲黯，帷幄用陈遵。\n图识鱼蛇变，营观虎豹侁。赤墀分雨露，画省接星辰。\n下殿常宣问，临轩数见亲。御香携袖满，瑞锦赐袍新。\n不屈朱门贵，能怜白屋贫。散衙时待士，开閤晚留宾。\n片善无攸伏，微言得具陈。重闱俱钁钁，诸子益振振。\n窦氏燕山桂，庄生漆圃椿。趋庭罗彩服，列鼎席文茵。\n梦燕佳辰协，乘牛紫气真。庶司欲轨范，斯世待陶甄。\n愿保乔松岁，长登要路津。颂声垂琬琰，勋业上麒麟。\n末进瞻休采，愚衷实忭忻。魏公中土彦，谁谓德无邻。"
        },
        {
            "标题": "安庄道中",
            "作者": "何景明",
            "内容": "处处人家空薜萝，几年凋弊扰干戈。山过白水峰峦峻，路入盘江瘴厉多。\n岭徼土风连百粤，郊原人语杂诸罗。侧身西望看铜柱，此地曾经马伏波。"
        },
        {
            "标题": "同季升过李生书舍",
            "作者": "何景明",
            "内容": "避寇孤城里，君家数倒尊。柳边开草阁，花下觅柴门。\n台古如山郭，塘幽似水村。南邻张给事，常与坐黄昏。"
        },
        {
            "标题": "华州作柬桑汝公",
            "作者": "何景明",
            "内容": "秋城雨色静微尘，过陕山河望转新。天上岳莲开二华，云中关树引三秦。\n追游少小还今日，浪迹乾坤任此身。乘兴欲攀仙掌去，未知登览共何人。"
        },
        {
            "标题": "过寺访以行",
            "作者": "何景明",
            "内容": "今年春色倍堪思，奈尔看春病起迟。窗瞩太行云断处，坐闻江汉雁来时。柳香渐扑燕姬酒，草色频催谢客诗。更欲息栖寻野寺，细萝芳杜碧山期。"
        },
        {
            "标题": "送高颖之给事使楚道过扬州",
            "作者": "何景明",
            "内容": "谏垣初北上，奉使且东还。冠冕留仙宴，江山慰客颜。\n节停淮海曲，槎到斗牛间。别后金门侣，应怀玉殿班。"
        },
        {
            "标题": "过宗哲故宅",
            "作者": "何景明",
            "内容": "过门犹宿昔，驻马复谁留。雨院残春竹，风庭折晚榴。还家无二顷，归榇有孤舟。日暮邻人笛，凄然涕泪流。"
        },
        {
            "标题": "还至别业（四首）",
            "作者": "何景明",
            "内容": "鸡鸣高树杪，狗吠墟里间。家人望车徒，远客造门端。入门问所亲，上堂叙悲欢。行人暮饥渴，秉烛具盘餐。明月照西户，三星烂中天。出门践野草，白露倏已漙。十年苦行役，兹夕方来旋。宁知非梦寐。忽忽心未安。¤"
        },
        {
            "标题": "海山谣寿李宗伯",
            "作者": "何景明",
            "内容": "一鹤东北飞，徘徊若返顾。仙人乘之海外来，衣裳窈窕流云雾。\n碧海三山列仙囿，贝宫嵯峨罗万牖。上临紫极蹑三台，下见瑶京开北斗。\n手发玉缄龙虎文，再拜远为尚书寿。尚书岩岩霍岳姿，身长八尺扬脩眉。\n夜悬赤舄星辰侧，昼入银台献纳司。先皇旧臣尽云卧，尔时出入名声播。\n二十馀年列九卿，近日新街参八座。海内清心秪独知，当朝苦节谁人过。\n海门波涛春吐吞，中有桃树盘石根。千年柯干撑日月，万里枝叶垂昆崙。\n观图愿君寿与比，长为梁梀留乾坤。"
        },
        {
            "标题": "还至别业四首 其二",
            "作者": "何景明",
            "内容": "诘晨亲友至，筐榼携所需。各言平生欢，念子久离居。\n绸缪语未毕，展席临前除。园荣亦已抽，况有盘中鱼。\n人情倦怀土，富贵岂常于。无为泥形迹，所愿恒相俱。"
        },
        {
            "标题": "还至别业四首 其一",
            "作者": "何景明",
            "内容": "鸡鸣高树杪，狗吠墟里间。家人望车徒，远客造门端。\n入门问所亲，上堂叙悲欢。行人暮饥渴，秉烛具盘餐。\n明月照西户，三星烂中天。出门践野草，白露倏已漙。\n十年苦行役，兹夕方来旋。宁知非梦寐，忽忽心未安。"
        },
        {
            "标题": "还至别业四首 其四",
            "作者": "何景明",
            "内容": "弭驾及春暮，比屋事耘耕。时物展遐瞩，契我遗俗情。\n故林茂以密，敝庐亦将成。芳兰冒紫葳，园柳尚垂荣。\n泽葵蔓废井，瓜田依故城。策杖衡门下，仰偃遂平生。\n所愿在怡亲，馀者奚足营。世情恶衰歇，天道递亏盈。\n驷马岂不贵，翻覆坐相倾。"
        },
        {
            "标题": "赠时亮",
            "作者": "何景明",
            "内容": "象郡开梅岭，罗池傍柳州。山川盘秀地，文物迥风流。\n丹就还珠洞，书藏驾鹤楼。风尘望尔去，霄汉独相求。"
        },
        {
            "标题": "寺中吾子馆海石榴",
            "作者": "何景明",
            "内容": "西林云昼静，覆院海榴花。坐映东窗下，疑窥邻女家。\n枝枝摇绿水，片片落丹霞。错比珊瑚树，光辉逼日华。"
        },
        {
            "标题": "还至别业四首 其三",
            "作者": "何景明",
            "内容": "依依入乡闾，惨恻历故疆。行迈踰几时，所见忽以更。\n成人匪故识，耆齿日凋丧。平生所同欢，转盼殊存亡。\n羁魂邈遐域，旅柩归中堂。人命不相待，奄忽如朝霜。\n抚事感今昔，喟然热衷肠。"
        },
        {
            "标题": "邯郸行",
            "作者": "何景明",
            "内容": "邯郸道上车马多，行人夜火渡漳河。邯郸女儿年十五，能弹琵琶善歌舞。\n青灯朱户夜当垆，垆头酒熟唤客沽。玉壶青丝为君系，不妨醉向邯郸途。\n君不见邯郸市，昔日繁华安可拟。鸣鸾佩玉青云间，斗鸡走马红尘里。\n平原门前客如云，千载凄凉竟何是。黄金白璧成飞灰，歌楼舞榭空流水。\n伤心万事俱可嗟，草长丛台白日斜。废苑当时在何处，旧宫今目作谁家。\n古来富贵俱寂寞，有酒樽前胡不乐。"
        },
        {
            "标题": "原有楚 赠韩子也",
            "作者": "何景明",
            "内容": "原有楚，隰有苦。子车驷牡，驾言徂矣，见子之父。原有杻，隰有蓼。\n子军驷"
        },
        {
            "标题": "九日同马君卿任宏器登高四首 其四",
            "作者": "何景明",
            "内容": "向夕枫林爽，行吟未拟回。明霞积水外，落日古城隈。\n鼓角秋深怨，风霜岁晚催。莫将迟暮意，孤负菊花杯。"
        },
        {
            "标题": "鉴上人房访太和兄饮",
            "作者": "何景明",
            "内容": "雷雨思炎月，尘沙苦冀方。久"
        },
        {
            "标题": "汝庆宅红菊二首 其二",
            "作者": "何景明",
            "内容": "秋花何太艳，绿盏慰飘零。笑比西施醉，愁怜楚客醒。\n云高开烂熳，烟细袅娉婷。好为多沽酒，频来倒玉瓶。"
        },
        {
            "标题": "鸿门行",
            "作者": "何景明",
            "内容": "沛公昔日分义军，旌旗十万西入秦。山东诸侯皆后至，咸阳万姓思为臣。\n项王东来怒如虎，置酒朝会鸿门下。门前壮士拥盾入，座上小臣拔剑舞。\n争雄较胜未可量，相看杯酒成仓皇。挥刀醉击玉斗碎，揽带空悬宝玦光。\n沙丘城边祖龙死，芒砀山傍匿天子。泽中夜闻白蛇断，灞上朝看赤云起。\n君不见刘郎供帐出秦宫，宫中火照三月红。英雄为谟自有术，亚父徒知杀沛公。"
        },
        {
            "标题": "雨中红芍药",
            "作者": "何景明",
            "内容": "百花堪独立，一雨更风流。日暮行云女，仙裳覆楚丘。\n明添丹脸激，暗抱锦心愁。晴昼犹须赏，何人驻紫骝。"
        },
        {
            "标题": "游鲁山城南舍二首 其一",
            "作者": "何景明",
            "内容": "猗彼方外客，逍遥城南墅。初夏苗始盛，荷笠事田圃。\n他僻寡邻居，弥旬绝车马。红葵生井上，青榆荫堂中。\n前冈后有岑，原泽何膴膴。清风林下酌，狼藉列樽俎。\n翻思在朝市，役役徒劳苦。"
        },
        {
            "标题": "胡生行",
            "作者": "何景明",
            "内容": "近时逢人论术数，胡生相法称独步。闭户时看人相篇，然灯夜读石室赋。\n吾观此术非荒唐，异人历代各有长。我朝名家亦不少，神妙无过袁柳庄。\n君学本从袁氏出，识鉴至今如画一。为客十年凡几更，阅人四海无一失。\n初从燕市度生涯，一日声誉传京华。衣冠每动公卿座，车马争迎贵戚家。\n自从仗剑离京域，当时朝士无相识。已往豪华不可论，只今形貌犹能忆。\n漂泊江湖不自伸，袖中书在半埃尘。穷途反遭俗眼士，末路难逢好事人。\n昔闻燕邸招艺匠，袁生抱术金门上。文皇自有天子须，群臣尽是封侯相。\n君臣千载当一时，雅鉴风神犹在兹。才殊未可寻常得，数偶还教际会奇。\n古来相心不相体，眼前贫贱那能拟。志士翻居草泽中，贵人多在尘埃里。\n胡生谓我颜色奇，顾我已是云壑姿。希夷不识钱若水，麻衣道士应当知。"
        },
        {
            "标题": "胡人猎图歌",
            "作者": "何景明",
            "内容": "边沙萧萧天北风，高林昼屯鞍马雄。胡人装束身手健，真与此图形貌同。\n冬寒猎傍长城窟，城下平原日将没。呼鹰放犬无不为，数骑弯弓竞驰突。\n月高琵琶海西城，拂庐雪乾氍毹轻。金钟虏酒亦易醉，玉踠胡骝骄不行。\n白发老胡黄战裙，抽箭仰视天山云。众中若认射雕手，汉家谁是李将军。"
        },
        {
            "标题": "华容吊楚宫",
            "作者": "何景明",
            "内容": "别馆离宫纷绮罗，细腰争待楚王过。章华日晚春游尽，云梦天寒夜猎多。废殿有基人不到，荒台无主鸟空歌。西江烟月长如旧，只有繁华逐逝波。"
        },
        {
            "标题": "画鱼",
            "作者": "何景明",
            "内容": "大鱼昂藏若人立，冲波跋浪风江急。傍观二鲤各有神，倏忽波涛随出入。\n中堂鬐鬣动杳冥，坐久始识为丹青。青天万里拂绢素，笔力咫尺开沧溟。\n禹门天池云雾里，白昼雷霆行地底，何人有力移置此。\n酒酣相视一改容，只愁化作三蛟龙。"
        },
        {
            "标题": "画鹤篇",
            "作者": "何景明",
            "内容": "昔闻少保写青田，古墨千年人不传。郎君此幅何时得，萧飒秋堂扫烟色。\n雪翎风翼如有神，万里出海谁能驯。我初见此鸟，重是仙人禽。\n朝饮玉河湄，暮宿玄圃林。回首寒江凫与雁，日晚哀鸣羡霄汉。"
        },
        {
            "标题": "秦人洞二首 其二",
            "作者": "何景明",
            "内容": "闻说秦人此避秦，碧桃零落旧时春。家移洞里难知姓，水到人间易问津。\n山色溪声自今古，石床涧户空埃尘。洞前即是南征路，来往年华容鬓新。"
        },
        {
            "标题": "自武陵至沅陵道中杂诗十首 其十",
            "作者": "何景明",
            "内容": "谷转冈渐平，策驾循陂陁。遥望辰阳城，枕山带长河。\n飞甍若鳞次，居人亦何多。按节驻江馆，登眺崇山阿。\n南衢闻夜弦，北里杨朝歌。谁云接夷域，文物殊中华。"
        },
        {
            "标题": "送顾隐君还常州君来视其侄中书子进士",
            "作者": "何景明",
            "内容": "北庭綵袖日边闻，南甸青山海上分。阮氏竹林推叔父，谢家玉树有郎君。\n河关晓发随燕雁，江路秋帆拂楚云。归向惠泉携旧客，菊筵开酒送清芬。"
        },
        {
            "标题": "鸡鸣曲三首 其二",
            "作者": "何景明",
            "内容": "青楼遥临大道衢，美人鸡鸣著绣襦。谁家公子过楼下，那不系尔千金驹。"
        },
        {
            "标题": "鸡鸣曲三首 其三",
            "作者": "何景明",
            "内容": "楼上罗帏映早霞，不须重斗镜中华。春兰秋菊皆零落，争似菖蒲不作花。"
        },
        {
            "标题": "鸡鸣曲三首 其一",
            "作者": "何景明",
            "内容": "鸡鸣城中满树霜，青楼旭日照流黄。鸣筝锦瑟秋尘里，玉雁金蝉共一行。"
        },
        {
            "标题": "古松行",
            "作者": "何景明",
            "内容": "岳州地多古松树，千株万株植官路。故老犹能记岁年，行人不解知朝暮。\n临江西来烟雾起，夹谷连山一百里。黛色寒通七泽云，秋声夜捲三江水。\n郡城之北江水东，鄂王祠庙丹青空。英雄为谟本宏远，古水至今多烈风。\n忠魂义魄杳何在，故物依然见遗爱。繁枝百世人不剪，直气千寻我当拜。\n六年前过蒲圻城，古松阴中三日行。空山倒挂雷雨黑，盛夏常贮炎风清。\n邮亭传舍总萧瑟，郁抱烦襟亦飘逸。回岩峭壁奔洪涛，老蔓长藤翻白日。\n只今复向巴立道，野草渐多松渐少。仄径孤根半蚀苔，夕阳几树空垂茑。\n昔时所见合抱材，断枝落叶随蒿莱。过客山中想清籁，行徒道上愁黄埃。\n辇山舆岭万千重，半作豪家楼上栋。古人之力今人劳，大厦明堂不得用。\n年年官吏催斧斤，故老虽怒那敢嗔。傍枝出地子成树，野妇山樵摧作薪。\n驿前数干聊可数，我忽见之再三抚。霜皮露甲如虬蟠，雾鬣烟鬟学龙舞。\n阴森气象凛犹昔，翠色长标不可侮。荒林旷野识者稀，终为谁家起廊庑。\n回首鄂庙秋山阿，庙前之树无高柯。鬼神诃护亦徒尔，英灵不返将如何。\n达人且勿怨摇落，志士胡为伤轗轲。君看世事尽如此，拔剑听我松前歌。"
        },
        {
            "标题": "同崔吕孙三内翰集徐子瞻辰楼",
            "作者": "何景明",
            "内容": "秋日徐君北楼上，北楼岧峣连北斗。窗牖临观日下花，阑干坐拂天中柳。\n南州孺子美如玉，北门词客同杯酒。咫尺金门接玉堂，碧霄共立空翘首。"
        },
        {
            "标题": "寄樊国宾",
            "作者": "何景明",
            "内容": "不见樊卿久，空怜岁月长。爱书王逸少，癖画米元章。\n业绍青缃旧，名沾玉牒香。十年相会地，烧烛对秋堂。"
        },
        {
            "标题": "闻望之买马促装以诗留之",
            "作者": "何景明",
            "内容": "闻君买马冲宵发，正为慈颜在远京。已喜尺书前日至，不妨旌节隔年行。\n故乡岁暮难为别，长路天寒益系情。拟办盘餐留暂住，况逢风雪阻严程。"
        },
        {
            "标题": "寄家书",
            "作者": "何景明",
            "内容": "一返滇中使，重嗟故里违。老亲遥在念，薄禄未能归。\n雨雪三冬暗，家书累月稀。激缄灯下发，回雁隔云飞。"
        },
        {
            "标题": "寄三子诗",
            "作者": "何景明",
            "内容": "鄠杜终南曲，邠岐渭北陲。水多龙卧处，山有凤来时。星宿中宵动，风云万里移。沧江问灵剑，离合少人知。"
        },
        {
            "标题": "寄易内翰",
            "作者": "何景明",
            "内容": "日日望长沙，忆君城柳斜。风尘愁燕雀，江海叹龙蛇。公子天边草，夫人庙口花。故乡杯酒罢，遥亦念京华。"
        },
        {
            "标题": "中秋十七夜留康德涵饮二首 其一",
            "作者": "何景明",
            "内容": "飘风会浮云，白曜奄西藏。羁人惜短晷，眷此秋夜长。\n长夜无与晤，所怀浩难忘。君子枉光驾，嬿婉情未央。\n披轩待流月，展转错华觞。临觞惨不御，对景久徬徨。\n郁雾暧庭阴，黯黯如降霜。流波委颓魄，兹岁渐以更。\n消长互相谢，盛满安可常。勖哉君子心，谦谦道弥光。"
        },
        {
            "标题": "中秋十七夜留康德涵饮二首 其二",
            "作者": "何景明",
            "内容": "客心悲夕阴，相顾增烦忧。麾杯浩歌起，欲去不可留。\n屏营独抚膺，仰观熠耀流。倏焉四宇豁，众星烂以稠。\n游气降大谷，浮飙扇清秋。昊天舒华魄，御耀西南楼。\n朱门歇笙竽，绮帞车马休。嗟尔晨明月，烛烛安所求。"
        },
        {
            "标题": "驾入",
            "作者": "何景明",
            "内容": "地转瑶坛迥，天回翠辇高。入城传鼓吹，开殿引旌旄。\n佩委春池草，盘行上苑桃。九天灯烛里，齐拜衮龙袍。"
        },
        {
            "标题": "驾幸南海子",
            "作者": "何景明",
            "内容": "铙音发桂畤，春狩践兰区。水尽缇城合，山回帐殿孤。\n公卿随八骏，虎旅备三驱。如闻后车载，倘遇渭川夫。"
        },
        {
            "标题": "送胡别驾出关",
            "作者": "何景明",
            "内容": "天上黄华戍，云边铁壁城。风沙行塞日，金鼓出关情。\n转饷留萧相，挥鞭让祖生。军储西北计，从此树勋名。"
        },
        {
            "标题": "驾出",
            "作者": "何景明",
            "内容": "九重玄武仗，万岁羽林军。朝帝乘舆出，行天警跸闻。\n螭头蟠晓日，雉尾拂春云。伫望南郊气，遥连北斗文。"
        },
        {
            "标题": "阁内简张员外",
            "作者": "何景明",
            "内容": "我在金门里，闻君候琐闱。去天俱咫尺，瞻日共光辉。\n柳下宫官出，花边阁吏稀。晚来沙苑外，骑马欲同归。"
        },
        {
            "标题": "八日王宗哲宅见菊",
            "作者": "何景明",
            "内容": "燕台菊树艳秋堂，楚客乡心益渺茫。人世几回逢一笑，天涯明日过重阳。\n高云锦石寒相映，细雨清沙湿不妨。况是右丞多雅咏，可能无兴醉花傍。"
        },
        {
            "标题": "溪上水新至漫兴四首 其四",
            "作者": "何景明",
            "内容": "碧沙青泥俱可怜，白鲢赤鲤不论钱。莫叹邻翁生计拙，买船沽酒过年年。"
        },
        {
            "标题": "泊云阳江头玩月",
            "作者": "何景明",
            "内容": "扁舟泊沙岸，皓月出翠岭。开窗鉴清辉，照我孤烛冷。\n高林散疏光，远渚接馀景。纵横银汉回，三五玉绳耿。\n弦望几更易，客行尚殊境。佳期邈山岳，端坐令人省。"
        },
        {
            "标题": "江南思四首寄曹毅之 其三",
            "作者": "何景明",
            "内容": "细雨寒城催棹，夕阳孤屿鸣钟。到寺莫题蕉叶，渡江为采芙蓉。"
        },
        {
            "标题": "再别清溪子",
            "作者": "何景明",
            "内容": "冬馆萧条别，开樽为尔吟。岸梅催客鬓，江柳送归心。\n南国浮云暮，孤城积霰阴。逢春湖雁起，休滞北来音。"
        },
        {
            "标题": "江南思四首寄曹毅之 其二",
            "作者": "何景明",
            "内容": "月冷荒祠苦竹，秋清玉殿苍苔。一望云帆无际，沙明白鸟飞来。"
        },
        {
            "标题": "江南思四首寄曹毅之 其四",
            "作者": "何景明",
            "内容": "竹净娟婵带月，山寒杳窅沉晖。天边晚树独眺，江上春潮客归。"
        },
        {
            "标题": "江南思四首寄曹毅之",
            "作者": "何景明",
            "内容": "灯下雨鸣秋舫，浦口潮回暮钟。何处相思不见，江南开遍芙蓉。"
        },
        {
            "标题": "吴中丞双挽",
            "作者": "何景明",
            "内容": "近读中丞传，兼闻节妇吟。死收铜柱绩，生有柏舟心。\n沧海空潮汐，青山自古今。双魂俱不泯，何恨九泉深。"
        },
        {
            "标题": "艳曲八首 其三",
            "作者": "何景明",
            "内容": "秦氏字罗敷，冯家名子都。妆成临劝酒，曲罢坐当垆。\n白马金吾子，青丝提玉壶。"
        },
        {
            "标题": "题大司马王晋溪先生十牛图",
            "作者": "何景明",
            "内容": "君不见将军台阁龙图张，何人画牛司马堂。十牛战角垂其耳，挂之中堂见者喜。\n风林烟草恣牧放，水涉沙眠无触觗。黄犍黑牯觔肉真，司马堂中安用此。\n岂知此物公所珍，展画似对桃林春。高亭青松拂赤日，南山白日消黄尘。\n攻驹不羡三千牝，考牧还歌九十犉。尚书况登本兵部，天营十二屯貔虎。\n南征北伐运筹策，破虏擒戎在樽俎。已看神武藉经纶，要使苍生有环堵。\n苍生十年望苏息，海内荒城久荆棘。犁锄未慰三农心，输挽空嗟万夫力。\n我知明公分主忧，坐清寇盗安王侯。沙场之地皆田畴，尽却战马归耕牛。\n君不见中堂此图日张挂，丹青照耀麒麟画。"
        },
        {
            "标题": "九日同诸友登贤隐山五首 其三",
            "作者": "何景明",
            "内容": "野望秋无赖，西风城树凋。浮云满天地，落日更萧条。\n醉舞随长剑，哀歌逐短箫。龙山高兴者，千载竟难招。"
        },
        {
            "标题": "九日同陈侍御凤谷登宴",
            "作者": "何景明",
            "内容": "柏台骢马使，兰谷凤仙家。暂驻三秦节，来看九日花。\n风霜高锦树，云日丽清沙。去去层霄上，回瞻北斗斜。"
        },
        {
            "标题": "九日同诸友登贤隐山五首 其四",
            "作者": "何景明",
            "内容": "野寺空崖里，高台旧国傍。山川待我辈，风日媚重阳。\n云峤秋临迥，松林暮倚长。由来宋玉意，摇落自悲伤。"
        },
        {
            "标题": "九日同诸友登贤隐山五首 其二",
            "作者": "何景明",
            "内容": "古寺来游日，高秋云物清。楼台芇里目，时序百年情。\n野树斜侵郭，河流曲抱城。明年当此际，谁与共题名。"
        },
        {
            "标题": "九日不见菊次刘朝信韵",
            "作者": "何景明",
            "内容": "一秋风物已凄凉，九日无花只断肠。徒把青尊留客醉，不教繁朵向人黄。\n鸣弦急管休相聒，舞蝶游蜂莫自狂。独坐孤城正愁寂，更堪落木下斜阳。"
        },
        {
            "标题": "九日同诸友登贤隐山五首 其五",
            "作者": "何景明",
            "内容": "薄暮经行处，千岩落照深。孤松秀云壑，众草莽寒林。\n故里登高兴，平居怀旧吟。风前一感慨，不异古人心。"
        },
        {
            "标题": "九日独酌简何太仆",
            "作者": "何景明",
            "内容": "无客秋堂菊自芳，寒城独酌对重阳。愁来转觉登台懒，病里谁传落帽狂。\n海内弟兄非异姓，楚南宾客本同乡。十年跃马从君地，风雨看花意不忘。"
        },
        {
            "标题": "九日同诸友登贤隐山五首 其一",
            "作者": "何景明",
            "内容": "九日西山上，登临思渺然。高城过一雁，疏柳歇繁蝉。\n胜概仍佳节，同游似往年。休将竹叶盏，空对菊花前。"
        },
        {
            "标题": "九日同马君卿任宏器登高四首 其一",
            "作者": "何景明",
            "内容": "岁岁重阳菊，开时不在家。那知今日酒，还对故园花。\n野静云依树，天寒雁聚沙。登临无限意，何处望京华。"
        },
        {
            "标题": "九日同马君卿任宏器登高四首 其三",
            "作者": "何景明",
            "内容": "病思逢佳节，孤怀忆远游。河山还似昔，烟树不胜秋。\n故国浮云去，高台日暮愁。牛山元有恨，休讶泪长流。"
        },
        {
            "标题": "九日送师御史之浙中",
            "作者": "何景明",
            "内容": "燕台九日送行旌，欲行不行骢马鸣。祖席正逢黄菊兴，亲闱先动白云情。\n霜飘斧钺江边驻，日出楼船海上行。磊落此身真报主，岂徒壮观说平生。"
        },
        {
            "标题": "九日同马君卿任宏器登高四首 其二",
            "作者": "何景明",
            "内容": "远地宜登望，秋光薄暮浓。楼高窥万井，潭迥落千峰。\n花为重阳发，人怀百岁逢。同游俱俊彦，尊酒得从容。"
        },
        {
            "标题": "九月五日与张刘崔三子约九日游法藏寺塔刘尝约游西山竟寒盟故云",
            "作者": "何景明",
            "内容": "未省重阳菊，谁邀我辈看。城南冇塔寺，共拟集衣冠。\n云起登台兴，风追落帽欢。此盟今夕定，莫似碧山寒。"
        },
        {
            "标题": "送叶生还闽中兼怀郑继之",
            "作者": "何景明",
            "内容": "叶生行吟燕中市，葛巾麻鞋岁将晚。两都为客今始归，五岳寻仙不辞远。\n江南画舸春柳低，海上茅堂白云满。谷口如逢郑子真，为道栖迟未应返。"
        },
        {
            "标题": "出新添城",
            "作者": "何景明",
            "内容": "出城凝望一沾巾，行到穷边见洞民。青草时多逢瘴死，白茅屋为住山贫。\n秋来万里倦为客，日落千峰愁杀人。闻道徵兵需北战，朔方应已困胡尘。"
        },
        {
            "标题": "挽范君山和其绝笔诗",
            "作者": "何景明",
            "内容": "老去诗篇兴未休，吏情终日问沧洲。寒江梦落烟波断，南岳魂来雾嶂收。\n一别人间真异世，十年天上可同游。鱼龙寂寞潇湘冷，谁采蘋花荐晚秋。"
        },
        {
            "标题": "夜过君采",
            "作者": "何景明",
            "内容": "天边归客滞寒城，下马残尊万里情。冬馆明灯犹艳菊，水乡春棹杳啼莺。\n风尘岁暮愁相送，险路人间怅独行。莫把悲歌助哀柝，北堂今夕泪沾缨。"
        },
        {
            "标题": "赠君采",
            "作者": "何景明",
            "内容": "萧散综琴书，疲疾谢回乱。清云汎阑暑，白水激文澜。\n于心怀我友，翩翩振词翰。比室谐言晤，抚景悦流玩。\n孔公赞龙蠖，庄生明吹万。理感由神诣，情赏非虚叹。\n鄙哉辨雌霓，安知睹河汉。愿投忘形契，去适无穷岸。"
        },
        {
            "标题": "乐陵令行",
            "作者": "何景明",
            "内容": "山东郡县一百八，无有一城无战场。到今漂血成野水，如山白骨横秋霜。云台功高将不收，投笔亦有书生谋。黄金大印赐豪贵，白面岂得言封侯。唐朝公卿集如云，平原太守名不闻。二十四城见贼走，抗城乃是平原守。君不见前者寇盗时，县吏州官各亡命。北梁白马终日行，济上黄旗错相映。不闻开门战，但闻开门迎。吁嗟乎！平原太守乐陵令。"
        },
        {
            "标题": "立春日作二首 其二",
            "作者": "何景明",
            "内容": "鸟鸣知天曙，冰泮知天和。寒崖变吹律，阳渚发鸣葭。\n温风戒旦至，淑气应时加。申瞩暨昏旦，驰情赴幽遐。\n连峰睇初景，木杪眺孤霞。阴雪被高岑，暄波泻平沙。\n辨候气有异，触物理无涯。抚已寡朋与，怀侣独长嗟。\n徒攀春岸条，未采中林华。情惬赏不遗，心旷迹自赊。\n久矣敦夙游，不愧在涧歌。"
        },
        {
            "标题": "和李宗易内翰立春日作",
            "作者": "何景明",
            "内容": "春日长安车马迎，密烟轻旭弄朝晴。诗来草动池塘色，吟罢花增馆阁情。\n万里江湖桃竹杖，十年风雨铁灯檠。一官樗散空时序，又见春盘细菜生。"
        },
        {
            "标题": "雨后十首 其六",
            "作者": "何景明",
            "内容": "遥看三角山，正在云生处。日暮山中人，空攀荔枝树。"
        },
        {
            "标题": "怀高铁溪先生四首 其一",
            "作者": "何景明",
            "内容": "积雨空林畔，庭除烟雾昏。佳人不我至，樽酒向谁论。\n野树斜连屋，秋山遥对门。何时孤兴发，骑马到荒村。"
        },
        {
            "标题": "谷进士宴归图歌",
            "作者": "何景明",
            "内容": "五城十楼春窈窕，九衢夜半人行少。月高醉客金鞭垂，花簇银鞍弄騕袅。\n我皇九载罗豪英，坐收四百皆才名。四百人中见谷生，绿袍白面谁不惊。\n谷生自昔中州士，布衣三来谒天子。十年读书梁王台，一日走马长安市。\n长安钟鼓声入云，相逢却避新郎君。赤鲲在天振羽翼，神骏得路超凡群。\n呜呼此图人共羡，已识君身不贫贱。万言莫忘北阙书，千载常记南宫宴，呜呼此图人共羡。"
        },
        {
            "标题": "大梁吟送李进士",
            "作者": "何景明",
            "内容": "大梁擅豪华，钜野生龙蛇。顷乘曹李辈，擢秀冠诗家。\n神驹并逐两超绝，凡马百万空咨嗟。李邕门下多奇士，曹是贤甥李高弟。\n登龙自昔忝通家，附骥相看总名世。梁王台馆罢歌钟，兔园宾客有遗踪。\n侯嬴旧隐夷门里，李渤今归少室峰。回望嵩高瞻岳首，即寻玄圃问河宗。\n可怜二子诗家秀，吾生已愧卢王后。司马黄金赋未逢，杨雄白首书空就。\n李当春日别燕川，曹也诵诗神黯然。蓬池更忆阮公啸，肠断洪波绿水篇。"
        },
        {
            "标题": "十月望夜刘薛二子过对月",
            "作者": "何景明",
            "内容": "院寒冬月白，城夜海云收。上客扳兰省，清光近凤楼。\n关山一北望，河汉迥西流。未见乘槎使，迢迢上斗牛。"
        },
        {
            "标题": "自武陵至沅陵道中杂诗十首 其三",
            "作者": "何景明",
            "内容": "亭午入大谷，烈阳经中天。树木多郁蒸，石坼起焦烟。\n屈地饮我马，数尺不得泉。仆夫告饥渴，挥汗堕马前。\n安得万间厦，坐使清风延。"
        },
        {
            "标题": "自武陵至沅陵道中杂诗十首 其四",
            "作者": "何景明",
            "内容": "暮投界亭驿，候吏迎我前。息徒茂林侧，饮马山下泉。\n落日四岩阴，馀映高树颠。坐久吏人散，浊酤聊自延。"
        },
        {
            "标题": "自武陵至沅陵道中杂诗十首 其一",
            "作者": "何景明",
            "内容": "承明播宸涣，西适蛮夷州。艰哉武陵山，古道何悠悠。\n狭谷不容幰，水中无行舟。仰探虎豹窟，俯瞰蛟龙湫。\n徘徊迟吾马，中心怀懔忧。脩程尚延亘，我行何时休。"
        },
        {
            "标题": "自武陵至沅陵道中杂诗十首 其九",
            "作者": "何景明",
            "内容": "山势行转促，连峰相贯输。窈然林莽中，乃复得坦途。\n青壁结烟霭，缥缈凌虚无。层阿秀嘉禾，下覆清水渠。\n夙志好幽僻，览兹耳目娱。公车虽少延，顾盼忽已踰。\n安得鼓清瑟，日坐山之隅。"
        },
        {
            "标题": "自武陵至沅陵道中杂诗十首 其六",
            "作者": "何景明",
            "内容": "大壑百馀尺，流水浩汤汤。我行路中断，欲渡无桥梁。\n谁为理舟楫，石乱不可航。改辙上危栈，登兹千仞冈。\n临深古有戒，侧足以傍徨。"
        },
        {
            "标题": "自武陵至沅陵道中杂诗十首 其七",
            "作者": "何景明",
            "内容": "丛薄被烟皋，径路纡且微。秋风振乔柯，绿叶渐以稀。\n日入群动息，林深众响归。君看栖枝鸟，大小必相依。"
        },
        {
            "标题": "自武陵至沅陵道中杂诗十首 其八",
            "作者": "何景明",
            "内容": "山深多树木，百里人民稀。时有四五家，茅茨隔山陂。\n沙田不可耕，何以禦岁饥。门前数亩园，秪收蓬与藜。\n平明出汲涧，薄暮始得炊。童稚那敢出，但畏逢虎罴。\n草黄纳晚禾，桑绿催官丝。嗟尔远方人，辛苦谁具知。"
        },
        {
            "标题": "自武陵至沅陵道中杂诗十首 其二",
            "作者": "何景明",
            "内容": "群山何逶迤，环峙如百城。其上干青霄，其下浮云征。\n出没千万态，倏忽殊阴晴。抚兹豁心目，颇慰羁旅情。"
        },
        {
            "标题": "自武陵至沅陵道中杂诗十首 其五",
            "作者": "何景明",
            "内容": "驱马山上行，山高何巍巍。修阪接飞翼，百步仍九回。\n俛视烟霭中，众山郁何垒。茫然望四海，万物亦已衰。\n昔我别京国，朱华犹未希。岁节忽复易，何时当旋归。"
        },
        {
            "标题": "怀刘园诸友",
            "作者": "何景明",
            "内容": "亭榭刘园丽，携游汝辈频。竹高停翠袖，花密隐朱唇。\n桥是经行地，城馀战斗尘。京华又二载，肠断楚乡春。"
        },
        {
            "标题": "流萤篇",
            "作者": "何景明",
            "内容": "广储六月清无暑，流萤暗逐薰风举。始见昏连万户星，更看夜照千门雨。\n千门万户竞高低，拂槛萦廊乱复齐。碧莎映水光初迥，绿柳栖烟影乍迷。\n水光烟影飞还歇，肯使炎精易沦灭。带火终须避太阳，含辉却自亲流月。\n长信宫中一叶秋，玉阶金阁见萤流。贵嫔罗扇开香箧，侍女珠帘捲画楼。\n谁家怨妇缝缣素，当窗忽见流萤度。蟋蟀床空宝瑟寒，鸳鸯机暗孤灯暮。\n萤飞萤度自年年，却笑明珠按剑前。莫言腐草无生意，莫道寒灰不再然。\n还将斥鴳鹍鹏语，三复庄生第一篇。"
        },
        {
            "标题": "十一月五日雨中邀沈清溪赵雪舟",
            "作者": "何景明",
            "内容": "仲冬风雨似秋来，无客蓬门昼自开。幽抱向人那得尽，穷愁泥我若为裁。\n不禁远岸梅花照，更见孤城柳色催。三径已拌留二仲，相过此地莫迟回。"
        },
        {
            "标题": "滟滪",
            "作者": "何景明",
            "内容": "霜落夔门树，寒江滟滪孤。狂澜须此障，砥柱赖谁扶。\n入峡愁孤客，当关用一夫。何劳念西域，千载固舆图。"
        },
        {
            "标题": "鹿苑寺",
            "作者": "何景明",
            "内容": "旧宅施为寺，青山属野僧。高人不可见，胜迹已无凭。\n色藉荒庭草，阴垂古殿藤。千崖一微径，异代几攀登。"
        },
        {
            "标题": "拟古诗十八首 其二",
            "作者": "何景明",
            "内容": "婉㜻城东姝，怀春一何早。朝游采桑陌，暮止垂杨道。\n自矜全盛时，复恃颜色好。玉貌随年化，安得不枯稿。\n昔为园中英，今为路傍草。路傍多车马，采掇难自保。"
        },
        {
            "标题": "络纬吟",
            "作者": "何景明",
            "内容": "络纬催寒女，悲吟入穗帏。秋风啼不断，相伴下鸣机。"
        },
        {
            "标题": "落花叹",
            "作者": "何景明",
            "内容": "君不见树上花，东风吹始开。东风吹开更吹落，世间有乐宁无哀。\n汝南何生未三十，头发未白心已灰。见此落花三叹息，东风吹去何时来。"
        },
        {
            "标题": "旅行",
            "作者": "何景明",
            "内容": "日暮行湘水，春深别上都。系舟南斗近，倚剑北云孤。\n骨肉千行泪，风尘万里躯。王孙江上草，何处采蘼芜。"
        },
        {
            "标题": "侯郎中刘主事见过对菊",
            "作者": "何景明",
            "内容": "菊树开初烂，轩窗坐晚晴。客非先有约，花亦太多情。\n霜艳娟娟静，风香细细生。天涯一杯酒，今夕对寒城。"
        },
        {
            "标题": "送汪二司业还南京二首 其二",
            "作者": "何景明",
            "内容": "溟涨开鲸力，云霄列雁行。中朝贵昆弟，时论有辉光。\n柳别金门色，花携玉殿香。伫聆前席问，献纳在明堂。"
        },
        {
            "标题": "送汪二司业还南京二首 其一",
            "作者": "何景明",
            "内容": "帝宅龙盘内，儒林凤览中。此来名益重，相送意无穷。\n畿甸江山抱，宫墙日月通。仙舟上南斗，攀望彩云空。"
        },
        {
            "标题": "元日言志",
            "作者": "何景明",
            "内容": "北杓建寅月，东谷发首旦。气转青阳暧，日映丹霞烂。\n群物欣向荣，万象倏改观。自予脱朝簪，及兹谢尘干。\n世事鉴倚伏，节候感回换。岩耕慕长往，渊纶恣永玩。\n俯羡潜波鳞，仰惭薄霄翰。钦此无闷言，忘彼高飞叹。\n勉怀日新志，庶以慰朝旰。"
        },
        {
            "标题": "彼美东邻子",
            "作者": "何景明",
            "内容": "彼美东邻子，花间白日醺。纤腰人不见，妙曲转愁闻。\n舞罢空明月，歌馀尚彩云。章台杨柳树，花暮落纷纷。"
        },
        {
            "标题": "送赵元泽之嵩明州",
            "作者": "何景明",
            "内容": "日莫千花出汉园，秋深万水入湘沅。干戈喜见黄尘息，勋业愁看白发繁。\n西域瑶琨常北贡，南天星斗似中原。一官万里何嗟叹，倚剑长歌行路言。"
        },
        {
            "标题": "宗哲初至夜集",
            "作者": "何景明",
            "内容": "卫川舟楫九秋旋，京洛衣冠更此筵。万里况逢鸿雁候，一杯仍对菊花天。\n灯前月落城乌起，堂上云开塔树悬。聚散古今同逆旅，莫看风景倍悽然。"
        },
        {
            "标题": "木槿花歌",
            "作者": "何景明",
            "内容": "朝见花开暮见落，人生反覆亦相若。夜来白露洒园藿，已是繁华不如昨。\n朝花枝上斗绰约，暮花辞枝竟何托。持花为谢青楼女，镜里容华不待汝。"
        },
        {
            "标题": "寄阴舍人",
            "作者": "何景明",
            "内容": "卧病春城暮，相思汝水浔。紫薇鸾掖远，碧草凤池深。\n鸣佩他年梦，看花此日心。故知俱散尽，北望一沾巾。"
        },
        {
            "标题": "送都南濠归吴",
            "作者": "何景明",
            "内容": "愁论白首为郎日，喜见青山送老年。去望云霄皆动色，到知乡里更称贤。\n丹梯五岳卢敖杖，春水三江范蠡船。他日著书应不少，可无人识子云玄。"
        },
        {
            "标题": "拟古（四四）",
            "作者": "何景明",
            "内容": "圆如天上月，光辉尚当缺。与君非一身，安能不乖别。关山日悠远，举步难可越。君如双车轮，妾心如车辙。相随万里去，绕绕何时绝。"
        },
        {
            "标题": "盘江行",
            "作者": "何景明",
            "内容": "四山壁立色如赭，盘江横流绝壁下。惊涛赴壑奔万牛，峻坂悬空容一马。危丛古树何阴森，寻常行客谁敢临。徭妇清晨出深洞，虎辟白昼行空林。沈潭之西多巨石，短棹轻舟安可适。日光射壁蛮烟黄，雨气蒸江瘴波赤。土人行泣向我云，此地前年曾败军。守臣只知需货利，将士欲苟图功勋。英雄谟策自有术，窜妇奸男何足论。营中鼓角连云起，阵前临山后临水。烹龙酾酒日酣乐，传箭遗弓尚惊喜。战马俱为山下尘，征夫尽向江中死。遂令狐豕成其雄，屠边下寨相转攻。千家万家鸡犬尽，十城五城烟火空。夕阳愁向盘江道，黄蒿离离白骨槁。魂入秋空结怨云，血染春原长冤草。只今夷虏来归王，高墩短堑俱已荒。牧童驱羊上茔冢，田父牵牛耕战场。惟有行人行叹息，说闻盘江泪沾臆。"
        },
        {
            "标题": "寄赠王子衡四章 其二",
            "作者": "何景明",
            "内容": "赏心眷景光，川汜渺徂征。窜身穷海上，卧痾天边城。\n倾歌岛岸坼，蹙汨波楼惊。飘音承来讯，颇叙栖泊情。"
        },
        {
            "标题": "答潘都谏郊坛见遗之作",
            "作者": "何景明",
            "内容": "羽卫天行路，龙帷御宿亭。壁坛流霁月，银阙动春星。\n谏猎心空赤，逢时鬓尚青。极知陪从地，瞻切五云停。"
        },
        {
            "标题": "寄赠王子衡四章 其一",
            "作者": "何景明",
            "内容": "昔饯迈伊始，今怀缅犹故。城憩屡淹薄，舟游一洄溯。\n弭节指颓景，摇车首东路。仓皇抗手别，邈绝赏心晤。"
        },
        {
            "标题": "寄赠王子衡四章 其三",
            "作者": "何景明",
            "内容": "栖泊倦淮堧，量移遂山郭。沈迷谢簿领，褰开尽岩崿。\n云翔叶县凫，风唳华亭鹤。困谐宣城兴，复枉临海作。"
        },
        {
            "标题": "平埧城南村三首 其一",
            "作者": "何景明",
            "内容": "朝出城南村，策马入荆杞。村中八九家，烟火自成里。\n儿童候晨光，稍稍荆扉启。四邻务收穫，时复披草语。\n眤眤何所云，但言好禾黍。"
        },
        {
            "标题": "平埧城南村三首 其三",
            "作者": "何景明",
            "内容": "沉沉古陂水，日暮寒更绿。隔陂见居人，萝蔓缠草屋。\n摘禾留客饭，采薪发秋木。童稚持竹竿，雨中放鸡鹜。\n区区化外国，犹得睹淳朴。"
        },
        {
            "标题": "平埧城南村三首 其二",
            "作者": "何景明",
            "内容": "秋阴结林霏，细雨洒茅室。牧放止近郊，牛羊不相失。\n广园散花林，平畴蔼风日。长幼不出门，咸知恋俦匹。\n喧喧车马中，徒为慕高秩。悬舆当何时，可使志愿毕。"
        },
        {
            "标题": "送王秉衡谪赣榆",
            "作者": "何景明",
            "内容": "嗟君万里复南迁，此别江湖倍黯然。日落尘沙行海上，春生霜雪到天边。\n中流得瓠常相保，九折回车且自全。世路风漨各飘转，不知携手是何年。"
        },
        {
            "标题": "平溪",
            "作者": "何景明",
            "内容": "徙倚平溪馆，天高秋气清。水萤光不定，山籁响难平。夜火云间戍，寒枫江上城。终宵无梦寐，高枕听滩声。"
        },
        {
            "标题": "以道席上送世其与其妹丈萧执夫同行",
            "作者": "何景明",
            "内容": "燕山杯酒暂相随，楚岸扁舟远并移。乡土青春归有伴，风尘沧海见无期。\n旧游每忆三江兴，此去遥传五岳诗。弟妹怜予各飘转，天涯送汝不胜悲。"
        },
        {
            "标题": "雪中宴袁挥使惟武宅",
            "作者": "何景明",
            "内容": "四郊飞雪暗高城，北风怒号天杳冥。将军宅中昼击鼓，哀筝鸣笛罗后庭。\n我时冻吟在西野，忽见将军送书者。开书读罢喜即行，邀我入门方下马。\n凝辉绚素开帘栊，流风回霰满堂中。青毡帐高雪不湿，兰灯夜照氍毹红。\n卿家父子皆好客，能留对雪欢今夕。已看称寿奉千金，况复徵歌出双璧。\n梁园宾客多交游，谢家兄弟尽风流。古人胜事长已矣，吾辈优游亦尔俦。"
        },
        {
            "标题": "三月七日同诸生出游",
            "作者": "何景明",
            "内容": "清晨招尔辈，同出眺烟沙。寒食孤村路，春风万树花。\n藉兰临水曲，折柳到山家。独少青尊共，能无愧物华。"
        },
        {
            "标题": "七夕二首 其一",
            "作者": "何景明",
            "内容": "逝节忽不处，佳夕复我临。神飙汎光蕙，渥露沾华林。\n缅彼牛女会，兹端竟难谌。形影憯相望，胡由接徽音。\n飘飖翠龙驾，髣髴青瑶簪。长河坐移转，素波敛西沉。\n灵彩欻以晦，游云起层阴。同欢恋胶漆，异处悲辰参。\n翘思慕远匹，感此涕流衿。"
        },
        {
            "标题": "怀三吉士",
            "作者": "何景明",
            "内容": "黄河西来走蜿蜒，睢漳之水相荡泊。少室王屋俱峥嵘，太行林虑朝中岳。\n含灵萃异几百年，中产三士诚磊落。神标秀骨自殊众，水之文蛟山之鹤。\n十年戢鳞在烟海，一日比翼栖云阁。蔡君通朗及众艺，马氏多才步前作。\n昂藏崔子抱群经，径操巨舸从伊洛。文昌郁郁高中天，出入彼此同辉㸌。\n玉京神仙皆有侣，茅斋野人少相托。平生契谊怀数公，眼底安得常相乐。\n眼底安得常相乐，联床并辔今如昨。"
        },
        {
            "标题": "七夕二首 其二",
            "作者": "何景明",
            "内容": "举俗慕良旦，好尚各有趋。高楼曝纨绮，贫女无缯襦。\n移时曜灵没，素月复已舒。群居侈欢宴，长坐独愁吁。\n愁吁亦何为，同裯与我殊。春徂秋未返，膏沐谁为娱。\n仰视河汉女，相违复来俱。要知比翼乖，各阻天一隅。\n乖离有重觏，母使寸心渝。"
        },
        {
            "标题": "真空寺送人不及二首 其一",
            "作者": "何景明",
            "内容": "梁僧憩古寺，候客掩松门。碧水城隅路，青山塞口村。\n回舟非尽兴，驻马独伤魂。目送寒天鸟，孤飞日易昏。"
        },
        {
            "标题": "同崔子送刘以正还关中",
            "作者": "何景明",
            "内容": "燕川芳草歇已久，行子西行更回首。骏马春停渭曲花，金鞭暮指秦中柳。看君兄弟皆豪雄，十年侧想中丞公。东山云月卧未起，北海宾客谁相通。荷花初红酒初碧，汝归登堂见颜色。若问长安旧友生，崔何二子常相忆。"
        },
        {
            "标题": "小斋初开崔郭田三君子至",
            "作者": "何景明",
            "内容": "本买堂斋为客居，敢扳冠盖枉吾庐。清风坐引高人榻，深夜门停长者车。\n竹下凉蟾辉几杖，花间萤火静琴书。黄门翰苑俱邻近，浊酒盘餐意不疏。"
        },
        {
            "标题": "秦人洞二首 其一",
            "作者": "何景明",
            "内容": "桃川道士来相送，指点仙踪玉观西。云锁洞门何处问，花开溪路几人迷。\n石桥自发新秋草，丹灶长封旧日泥。落日山中不胜思，松阴竹色冷凄凄。"
        },
        {
            "标题": "秦岭谒韩祠",
            "作者": "何景明",
            "内容": "门萝登峻岭，级石上荒祠。雪阻南迁路，云停北望时。\n文衰真有作，道丧已前知。千载经行地，高山空尔思。"
        },
        {
            "标题": "同敬夫游至华阳谷闻歌妙曲",
            "作者": "何景明",
            "内容": "名邑今重过，终南第一游。山中白雪倡，天上綵云流。\n柳散秦川色，花含杜曲愁。同时霄汉侣，十载卧林丘。"
        },
        {
            "标题": "同李川甫邹子家过张子言舍",
            "作者": "何景明",
            "内容": "白昼风雷过，城波静碧沙。湿云翻抱暑，西日半笼花。\n元礼舟堪并，邹阳赋更嘉。同游仲蔚宅，杯酒重年华。"
        },
        {
            "标题": "冬雨率然有二十韵",
            "作者": "何景明",
            "内容": "北风吹零雨，冬热雪不作。二仪黯澹交，百川莽回薄。\n沙霾翳白昼，远望何由豁。六龙堕青冥，万象沦玄朔。\n羲和扶日行，纡辔竟焉托。神娲补天裂，鍊石恐遗落。\n雨伯谁为诛，云师尔何恶。前者十月交，震雷轰城郭。\n岸条俱含柔，园卉乱吐萼。农家忍朝饥，岁暮食篱雀。\n岂无数亩禾，狼籍委秋雹。徵求皮肉尽，枯骨待削剥。\n妻孥在眼前，四季不得乐。胡因见阳春，所虑转沟壑。\n閒居值泥淖，展瞩翻萧索。虽无长者辙，自闭寒士阁。\n长阴下脩麓，暝色起孤岳。喧啾后栖鸦，怅望暮归鹤。\n世途纷转蓬，生计倚丛藿。永怀昔人驾，冥心付寥廓。"
        },
        {
            "标题": "青石崖栈",
            "作者": "何景明",
            "内容": "侧行青石栈，谁能久延伫。断板连曳云，喷泉洒飞雨。\n迅流西回激，峻坂东折屡。隤岸互倾欹，危梁袅撑拄。\n饮猿骇游鳞，立马接翔羽。慎尔千金躯，永念垂堂语。"
        },
        {
            "标题": "清明二首 其一",
            "作者": "何景明",
            "内容": "城南好花树，不作看花行。恰好人来日，春风不放晴。"
        },
        {
            "标题": "清明二首 其二",
            "作者": "何景明",
            "内容": "何限新桃李，春来树树花。不争风雨恶，无柰委泥沙。"
        },
        {
            "标题": "雨望西山",
            "作者": "何景明",
            "内容": "碧山鸣雨过嵯峨，湖水风增万丈波。千尺浮图清暑殿，高窗白石细盘萝。"
        },
        {
            "标题": "秋日杂兴（四首）",
            "作者": "何景明",
            "内容": "雨花风叶总堪怜，海燕江鸿各渺然。莫向高楼空怅望，暮蝉多在夕阳边。"
        },
        {
            "标题": "秋日杂兴（四首）",
            "作者": "何景明",
            "内容": "紫蔓青藤各一丛，野人篱落管西风。郊扉远绝谁能到，秋日虫鸣豆叶中。"
        },
        {
            "标题": "秋日杂兴（四首）",
            "作者": "何景明",
            "内容": "寒皦啼断槿园空，万树凋伤八月中。只有南山苍桂在，一株花发向秋风。"
        },
        {
            "标题": "武陵",
            "作者": "何景明",
            "内容": "武陵一何长，辽远不可测。高林多悲风，惨澹日无色。\n黄熊啼我前，白狐跳我侧。蛟螭蟠深渊，下见奔云黑。\n沙蒸水亦毒，我仆饥且踣。辞家忽踰秋，适此万里国。\n土风日以殊，川域邈无极。伏波有遗响，吟馀转悽恻。\n何因托横吹，一写千载忆。"
        },
        {
            "标题": "西郊秋兴（四首）",
            "作者": "何景明",
            "内容": "严风日以发，落叶转纷纷。远树斜衔照，寒山半入云。步兵常嗜酒，水部本能文。怅望千秋上，斯人亦不群。"
        },
        {
            "标题": "送顾华玉谪全州",
            "作者": "何景明",
            "内容": "白日春城暮，孤云天际阴。君行万里外，予忆一何深。\n夏拟浮湘水，秋应到桂林。衡阳去不远，莫使雁书沉。"
        },
        {
            "标题": "得顾华玉全州书兼知望之消息",
            "作者": "何景明",
            "内容": "地北怜为别，天南真可哀。同时万里去，隔岁一书来。\n水阔蛟龙出，山深杜若开。相思有词赋，愁绝并登台。"
        },
        {
            "标题": "寿泉山先生",
            "作者": "何景明",
            "内容": "德业台衡望，精神光岳灵。汉储怀羽翼，周士服仪刑。\n绂舄登三省，皋比拥六经。飞章白哭闼，解组凤凰亭。\n慷慨阳城饯，悽惶楚泽醒。丹心对日月，白首卧沧溟。\n积庆璿源浚，垂芳奕叶馨。彩衣叶子宴，玉树谢家庭。\n海峤神仙窟，烟霄凫鹤翎。栖身葺薜荔，返老斸松苓。\n花映衣裳古，芝凝眉发青。三山开寿域，万里动文星。\n雨露知桃李，春秋报荚蓂。圣朝耆俊礼，早晚贲云扃。"
        },
        {
            "标题": "奉寄泉山先生",
            "作者": "何景明",
            "内容": "北战南征兵未休，我师高卧只林丘。苍生尚系裴公望，白发宁忘范老忧。\n江上弋人徒慕雁，海边渔父不惊鸥。冥冥萝月三山外，独倚京华万里楼。"
        },
        {
            "标题": "奉寄泉山先生",
            "作者": "何景明",
            "内容": "馆阁三朝旧，江湖万里长。北山高硉矹，南斗极光芒。\n皓首归难挽，苍生意未忘。春风旧桃李，何日傍门墙。"
        },
        {
            "标题": "人日怀孟望之",
            "作者": "何景明",
            "内容": "人日登高聊引兴，万峰寂寞对申台。莺花出郭还难见，雨雪逢春尚未开。\n沙畔柳条悲暮角，城边柏叶照寒杯。关河怅望东归使，渺渺孤槎几日回。"
        },
        {
            "标题": "送熊御史尚弼谢病还江西",
            "作者": "何景明",
            "内容": "晨车发帝里，秋棹返江乡。草奏孤臣泪，怀归久客肠。\n海鸥思避俗，湖雁喜随阳。揽辔平生志，还山未可忘。"
        },
        {
            "标题": "汝庆宅红菊",
            "作者": "何景明",
            "内容": "红菊开时暮，亭亭冠物华。亦知颜色好，不是艳阳花。罗绮娇秋日，楼台媚晚霞。清香如不改，常傍美人家。"
        },
        {
            "标题": "汝济夜过同以行对菊花",
            "作者": "何景明",
            "内容": "摇落相过地，芳菲晚更亲。酒醺留媚眼，灯色笑生春。风雨新晴夜，江山未老身。百年如不醉，恐负此花神。"
        },
        {
            "标题": "得五清先生消息尚客澧州怅然有怀作诗六首 其六",
            "作者": "何景明",
            "内容": "儒行荆人识，文章澧郡传。夷方仍俎豆，客路半舟船。\n太守迎徐稚，诸生仰郑玄。独怜门下士，何日进彭宣。"
        },
        {
            "标题": "送任宏器入京二首 其一",
            "作者": "何景明",
            "内容": "四十功名亦壮年，丈夫才气岂徒然。渡河春羡蛟龙起，望阙晴看日月悬。\n江畔梅花初送雪，天边杨柳正含烟。悲歌此日临燕赵，未许奇游属马迁。"
        },
        {
            "标题": "送任宏器入京二首 其二",
            "作者": "何景明",
            "内容": "与尔相逢已十年，孤城此别意萧然。春来乡里交游少，日暮江湖涕泪悬。\n麒骥未应辞道路，豫章终拟出风烟。因君遥起长安思，况是征鸿又北迁。"
        },
        {
            "标题": "送马公顺视学湖南四首 其三",
            "作者": "何景明",
            "内容": "两年怀抱值君开，闻说京华首重回。天上故人难再见，世间岐路转堪哀。\n孤舟落日三江口，远客浮云万里台。南斗尺书相望切，暮天鸿雁几时来。"
        },
        {
            "标题": "客至",
            "作者": "何景明",
            "内容": "野外逢迎少，柴门落叶稠。人闲不扫室，客到始梳头。且为烹茶坐，还因看竹留。登临如有兴，更上水边楼。"
        },
        {
            "标题": "雨中看花七首 其四",
            "作者": "何景明",
            "内容": "正月已放山丹花，二月桃杏似云霞。城中少年紫骝马，日暮来寻碧玉家。"
        },
        {
            "标题": "宿胡山人家",
            "作者": "何景明",
            "内容": "骑马侵晨出，看山至日昏。鸣鸡千嶂里，高树一家村。\n白石斜通径，清泉直到门。秪疑人世外，别自有乾坤。"
        },
        {
            "标题": "寿罗山胡侍御",
            "作者": "何景明",
            "内容": "直道清风天下重，寿年况复古来稀。江边舟楫非忘世，海内干戈早拂衣。\n白石灵芝春自长，秋山黄鹤健高飞。更喜绣衣经故里，遥看綵服拜重闱。"
        },
        {
            "标题": "出寺过胡山人家",
            "作者": "何景明",
            "内容": "细雨清沙路，经行独杖藜。那知白社客，更向碧山栖。\n花好围墙发，鶑娇入院啼。风光不能醉，吟望转凄迷。"
        },
        {
            "标题": "访坚山寺僧不遇",
            "作者": "何景明",
            "内容": "峭壁何年寺，重来雪路迷。烟霞开宝地，霄汉接丹梯。\n逼面千峰起，回头万壑低。无人独归去，惆怅白云西。"
        },
        {
            "标题": "鲁山院竹",
            "作者": "何景明",
            "内容": "泰公堂下竹，覆地长新篁。雨飐春墙碧，风含石室凉。\n经行留下榻，晏坐对焚香。遗响流笙凤，时时落上方。"
        },
        {
            "标题": "九月二十六日同贾广文刘举人任贡士高夔府先生宅内赏菊四首 其四",
            "作者": "何景明",
            "内容": "野店山家开已残，寒来移近曲阑干。亭亭似与霜华斗，冉冉偏随月影繁。\n千里况逢佳客赏，几人能得故园看。清尊岁暮东篱下，采采金花不满盘。"
        },
        {
            "标题": "东海太守行赠徐以敬",
            "作者": "何景明",
            "内容": "西曹大夫，东海太守，且停尔车饮我酒。二十读书饱经术，腰下组绶无一尺。\n一朝天子赐五马，十年官至二千石。汉家盗贼满山东，十城九城荆杞中。\n玉食常怀股肱郡，苍生久慕循良风。况君兄弟皆甲第，出入光辉无与比。\n兄飞仙舄宰王畿，弟握侯符长千里。四世五公自此始，不见关西杨伯起。"
        },
        {
            "标题": "九月二十六日同贾广文刘举人任贡士高夔府先生宅内赏菊四首 其一",
            "作者": "何景明",
            "内容": "陶令门前花尽开，郭西骑马看花来。疏枝淡蕊寒仍发，细雨斜风晚更催。\n拟向夜深还秉烛，可怜秋尽始传杯。相逢一笑具非易，共把繁枝醉不回。"
        },
        {
            "标题": "九月二十六日同贾广文刘举人任贡士高夔府先生宅内赏菊四首 其二",
            "作者": "何景明",
            "内容": "秋来摇落倍堪嗟，喜见孤芳殿物华。深院护篱元密密，小堂穿径故斜斜。\n清词屡动诗人座，白酒还逢处士家。老逐少来无住日，莫教空负满头花。"
        },
        {
            "标题": "九月二十六日同贾广文刘举人任贡士高夔府先生宅内赏菊四首 其三",
            "作者": "何景明",
            "内容": "浅白轻黄千万枝，幽香今日始相期。雨中篱落人稀到，水畔亭台蝶不知。\n折向秋风堪寄远，种因晚节故开迟。去年此会今皆健，来岁花时可对谁。"
        },
        {
            "标题": "社前一日上先墓",
            "作者": "何景明",
            "内容": "莽莽乾坤阔，悠悠岁月过。极知恩似海，空有泪悬河。\n巢燕营新垒，林花发故柯。春风如往日，愁到此山阿。"
        },
        {
            "标题": "秋夕同萧执夫舍侄士饮",
            "作者": "何景明",
            "内容": "把烛开尘榻，幽寻款夜扉。寒城飒欲暮，风叶坐来稀。\n野兴林间竹，乡心楚上薇。萧条共杯酒，潦倒愧朝衣。"
        },
        {
            "标题": "送以行往平山省外父母次韵",
            "作者": "何景明",
            "内容": "岁暮忽为别，亦知非远游。彩衣思孟里，鸣玉向秦楼。\n岸雪晴含照，林枫尚带秋。如怜早春色，丝鞚返皇州。"
        },
        {
            "标题": "远游篇送杨中舍承家云南省墓",
            "作者": "何景明",
            "内容": "君不见昆明池，去京一万里。山盘海曲在天上，日转星旋罗地底。\n生神发秀千百年，太宰源流自兹始。七岁辞家朝帝京，登台践斗荣身名。\n水木更起丘原情，请帝帝遣中书行。中书此行天子重，赤车驷马都人送。\n岳楼昼锦湖光开，京口春帆江色动。潇湘鼋鼍经水国，衡巫瘴疠云来黑。\n铜柱标南问南纪，锦官城西指西域。挥毫凭轼惊蛮夷，却似太宰中书时。\n相如使蜀人同羡，迁史浮湘志自奇。忆昔滇中为使者，黔公宴我滇山下。\n酒罢曾弯壮士弓，赋成尚倚将军马。今日看君万里归，山川草木倍光辉。\n公卿礼数古来少，父子声名天下稀。五华冈头日朝放，点苍山北云如障。\n远游可乐须皂还，帝里亲闱两相望。"
        },
        {
            "标题": "秋兴八首 其四",
            "作者": "何景明",
            "内容": "蜀中形胜千年在，峡树江花照使袍。神女庙深虚暮雨，汉王台迥落秋涛。\n渔人东望沧浪阔，客子西来滟滪高。不见啼猿系舟处，风波遥夕梦魂劳。"
        },
        {
            "标题": "夜集世其次戴子韵",
            "作者": "何景明",
            "内容": "醴酒燕京夕，朱弦楚客心。情亲不觉醉，慷慨岂忘吟。\n哀柝霜天迥，丛篁雪馆深。江湘旧行地，何日更南寻。"
        },
        {
            "标题": "九月十五夜月",
            "作者": "何景明",
            "内容": "万里高秋月，青天此夜看。乍流关塞影，遥出海云端。\n淅淅开风幔，辉辉傍菊栏。清笳奏城阙，为报汉宫寒。"
        },
        {
            "标题": "晚至昌平寺中",
            "作者": "何景明",
            "内容": "度尽青溪十里霜，寒芜落日下苍茫。山城薄酒无钱买，晚饭僧家石耳香。"
        },
        {
            "标题": "观石鼓歌",
            "作者": "何景明",
            "内容": "我来太学谒孔庙，下观戟门石鼓陈。之罘诅楚几埋没，此石照耀垂千春。\n苔昏藓涩读难下，虫彫鸟剥细不分。古画诘曲蛟龙隐，石气惨淡烟雾氛。\n周王功勋史籀笔，数石散落岐阳滨。中兴气象岂复睹，大篆意格谁曾闻。\n先秦文字稍近古，两汉摹拓多失真。六朝以来尚靡丽，钟王往往称通神。\n唐韩宋轼递歌叹，长篇险韵何悲辛。大观之间入汴国，君王好艺崇斯文。\n高驼巨舰远载玫，金填玉嵌传相珍。靖康乘舆忽播荡，保和玩物随烟尘。\n神驱鬼守散复聚，至宝岂得空沉沦。文皇北来定燕鼎，不置太庙留成均。\n博士无烦上书请，诸生颇得亲讲询。虚廊画壁安置稳，大厦长檐覆盖新。\n不随钟鼎怨磨灭，已与琬琰争嶙峋。平生博览爱古迹，世上墨本徒纷纭。\n此虽残缺岁已久，尚觉只字轻千缗。璧池日月动华衮，奎阁星斗罗贞珉。\n呜呼孔庙在万世，此石与庙长无湮。"
        },
        {
            "标题": "终南篇",
            "作者": "何景明",
            "内容": "离宫别馆旧京华，表里关河属汉家。二阁天围青锦障，五台云涌石莲花。"
        },
        {
            "标题": "哭以道",
            "作者": "何景明",
            "内容": "激堕平生邂逅吟，想看垂死更伤心。天涯见面愁虽减，海上传书病已深。\n万里艰难归葬日，百年哀怨绝弦音。他时若挂留徐剑，忍向桥山觅墓林。"
        },
        {
            "标题": "王寿夫过分韵得吾字",
            "作者": "何景明",
            "内容": "自别君昆弟，同游独愧吾。十年常道路，万里各江湖。\n乍见形容异，相思梦寐俱。向来飞动意，执手五云衢。"
        },
        {
            "标题": "赵生书堂竹",
            "作者": "何景明",
            "内容": "爱尔书堂竹，青青耐久看。到门帷一径，入院迥千竿。\n两映炉烟细，霜生簟色寒。晚来幽独兴，题句刻琅玕。"
        },
        {
            "标题": "平越",
            "作者": "何景明",
            "内容": "清晨发平越，雾暗山益密。仆夫各相戒，路远恐迷失。\n薄午游气清，参差众峰出。鸡鸣溪谷中，始见崖上日。\n云叶分杳冥，高原被华实。秋风起丛林，兴怠乃非一。\n悠悠远行游，历险难具述。"
        },
        {
            "标题": "送王生还嵩盟兼讯赵叔",
            "作者": "何景明",
            "内容": "此向嵩州去，遥看溟海穷。行人三月尽，独马万山中。\n雪岭衔西日，春沙起北风。传书问故旧，天地一冥鸿。"
        },
        {
            "标题": "修竹篇",
            "作者": "何景明",
            "内容": "君不见真翁堂下竹贯日，干云千尺高亭亭。万木避霜色飒飒，空岩回翠涛平生。\n直节本无偶，手栽琅玕种琼玖。风月何曾忘此君，松梅况自称三友。\n东曹郎君翁所奇，节概更与翁名齐。神龙昔向沧波化，彩凤今从玉树栖。\n高堂兹辰开寿箓，却洗金盘对春竹。霓旌昼下仙人车，云管宵停嬴女曲。\n翁家旧住上林西，托根白近蓬莱池。雪崖冰柱映楼阁，雨露常沾万岁枝。"
        },
        {
            "标题": "送孙世其举人归华容二首 其二",
            "作者": "何景明",
            "内容": "尔去荆州府，孤帆几日开。山过宋玉宅，江到楚王台。\n落雁冲人起，浮云度水来。悲怀兼别绪，岁暮若为裁。"
        },
        {
            "标题": "送崔氏四首 其二",
            "作者": "何景明",
            "内容": "畴昔衣冠士，同游若云烂。欢宴未及终，存亡在转盼。\n亡者长沉埋，存者各飘散。俯仰天地间，念之一惋叹。\n出门送我友，言返故乡县。登高望古疆，河卫浩以漫。\n山川白日冥，匹鸟鸣相乱。怆恻怀征途，令我肠中断。"
        },
        {
            "标题": "送崔氏四首 其三",
            "作者": "何景明",
            "内容": "结发与君友，附骥思一鸣。君子扬休景，遘世垂荣名。\n伊予守屯蹇，学宦寡所成。握瑜俟知己，知己谁为明。\n良时展嬿婉，之子复远行。冲飙起阊阖，浮云翳太清。\n层城罗宫殿，跃马振緌缨。长啸歌五噫，投策出汉京。\n慨念古人士，去之一何轻。终焉从子逝，富贵非我营。"
        },
        {
            "标题": "送崔氏四首 其一",
            "作者": "何景明",
            "内容": "行车在门端，送宾集城隅。辕骥难久停，振策中路衢。\n盘盘大行谷，往念高堂居。还顾望西山，层阜蔽皇都。\n回飙赴迅响，飘云奔长徂。昔予背乡域，眷言返田庐。\n驱车赴燕蓟，兹岁淹七踰。何因附羽翼，翘首南翔凫。"
        },
        {
            "标题": "送崔氏",
            "作者": "何景明",
            "内容": "飘飘山上葛，累累田中瓠。苟非同根蒂，缠绵安得固。人情易反复，结交有新故。嗟哉夙昔好，乖弃在中路。明珠倘无因，按剑不我顾。深言匪由衷，白首为所误。亮君勖恒德，永副平生慕。"
        },
        {
            "标题": "送韩汝庆还关中",
            "作者": "何景明",
            "内容": "华岳云台万里情，高秋落日眺秦城。黄河一线通沧海，身在仙人掌上行。"
        },
        {
            "标题": "送客二首 其一",
            "作者": "何景明",
            "内容": "方岳从来重，君才世岂多。中原虽寇盗，晋国有山河。\n劝俗销金甲，求贤访碧萝。政平人自理，不用事烦苛。"
        },
        {
            "标题": "送陈进士还江西",
            "作者": "何景明",
            "内容": "庐山高起读书台，万卷少年今日开。九派江流何处入，海风吹浪楚帆来。"
        },
        {
            "标题": "送客二首 其二",
            "作者": "何景明",
            "内容": "海内苍生困，看君紫绶新。天官元贵客，岳伯是词人。\n云极行山目，花伤冀北神。平生胶漆意，翻恐愧雷陈。"
        },
        {
            "标题": "李参谋府二首 其二",
            "作者": "何景明",
            "内容": "高衙赫弘厂，镇坐抚南蛮。画戟环千士，雕甍插万山。\n秋高鼍鼓振，风静虎旗闲。闻道西戎乱，将军莫破颜。"
        },
        {
            "标题": "李参谋府二首 其一",
            "作者": "何景明",
            "内容": "参谋开夕宴，邀我坐深更。暇日游观少，清时号令平。\n旌旗巡哨堡，鼓角启严城。莫笑书生腐，樽前解论兵。"
        },
        {
            "标题": "送吕子",
            "作者": "何景明",
            "内容": "京洛三年客，云霄万里违。上书俱不报，解佩独先归。北极临燕甸，南山绕汉畿。相将未可料，歧路断蓬飞。"
        },
        {
            "标题": "送石秀才下第还赵州",
            "作者": "何景明",
            "内容": "念汝不得意，行歌燕市中。乡书催朔雁，旅食寄霜枫。\n荆玉已三献，冀群当一空。驱车蓟门外，未可叹途穷。"
        },
        {
            "标题": "送王梦弼之高邮",
            "作者": "何景明",
            "内容": "南窜随春色，东行识壮颜。闾阎犹涕泪，道路复追攀。\n风节云霄上，霜威海岱间。圣明怜万里，不久赐君还。"
        },
        {
            "标题": "答雷长史四首 其三",
            "作者": "何景明",
            "内容": "汝上相逢岁已长，故人官况近荒凉。天涯白发催迟暮，客里清尊送夕阳。\n贾谊功名终负汉，马卿词赋尚游梁。看君尺素遥相慰，况是羊何有和章。"
        },
        {
            "标题": "送刘令还襄陵",
            "作者": "何景明",
            "内容": "闻道襄陵有胜游，西行风景似南州。竹蟠县里青青出，水到城中曲曲流。\n仙客候凫知下舄，吏人迎鹢见回舟。亦知枳棘栖鸾地，露冕重来只暂留。"
        },
        {
            "标题": "喜戴仲鹖得乡荐二首 其二",
            "作者": "何景明",
            "内容": "马上秋风得意归，丈夫岂是爱轻肥。傍人休讶新年少，曾向长安作布衣。"
        },
        {
            "标题": "喜戴仲鹖得乡荐二首 其一",
            "作者": "何景明",
            "内容": "梁园未苑却宜秋，夹道槐花照绮楼。试问东瀛海边住，何如金明池上游。"
        },
        {
            "标题": "送梁鸿胪之什邡次孟望之韵",
            "作者": "何景明",
            "内容": "王官叶县宰，仙令汉庭闻。宠饯倾朝俊，清光忆近君。\n鹢舟三峡去，凫舄九霄分。锦水流营月，巴山入阵云。\n朝廷再遣将，郡邑半从军。雍齿封侯地，期君早树勋。"
        },
        {
            "标题": "送徐生赴试",
            "作者": "何景明",
            "内容": "尔到梁都日，西风发醉歌。秋深花近苑，夜过月临河。\n姓拟传霄汉，身应谢薜萝。佳音附来雁，报我莫蹉跎。"
        },
        {
            "标题": "送杨子浚下第还广东",
            "作者": "何景明",
            "内容": "怜君不得意，春尽独还家。路入蘼芜草，亭深枳壳花。\n客舟江上远，乡树岭南斜。盛世多遭际，宁容问钓车。"
        },
        {
            "标题": "送杨太常归省（二首）",
            "作者": "何景明",
            "内容": "闻道西京寇，犹多虎豹群。过秦应有论，谕蜀可无文。未返巴山使，空悬栈道军。烦将父老意，归报圣明君。"
        },
        {
            "标题": "送杨太常归省（二首）",
            "作者": "何景明",
            "内容": "锦里趋庭日，声华见蜀都。弟兄今二妙，父子宋三苏。礼乐风云地，旂常日月图。今皇念大祀，未可滞江舻。¤"
        },
        {
            "标题": "送高子登赴试",
            "作者": "何景明",
            "内容": "倚马高槐下，行歌夕更繁。夏云连楚甸，秋月满梁园。\n题柱名千里，登台策万言。云鸿天路永，今日看飞翻。"
        },
        {
            "标题": "送张秀才还固安",
            "作者": "何景明",
            "内容": "十月燕山雪，孤城易水风。旅蒐迷白草，乡泪剧丹枫。\n万里书生笔，千钧壮士弓。论文更好武，何地汝成功。"
        },
        {
            "标题": "送顾汝成赴浙江参议",
            "作者": "何景明",
            "内容": "水部名元重，藩参位不轻。十年垂紫绶，万里为苍生。\n舟楫江边驿，旌旗海上城。风尘尚未息，慷慨望君行。"
        },
        {
            "标题": "送秦豫斋南归领教安仁",
            "作者": "何景明",
            "内容": "两年京国嘉同游，忍送孤帆下潞洲。世事悠悠雁南去，客怀渺渺水东流。\n云间树色通吴会，月下潮声过石头。闻到锦江三亩宅，开门遥对万峰秋。"
        },
        {
            "标题": "岁晏行",
            "作者": "何景明",
            "内容": "旧岁已晏新岁逼，山城雪飞北风烈。徭夫河边行且哭，沙寒水冰冻伤骨。\n长官叫号吏驰突，府帖连催筑河卒。一年徵求不少蠲，贫家卖男富卖田。\n白金纵有非地产，一两已值千铜钱。往时人家有储粟，今岁人家饭不足。\n饥鹤翻飞不畏人，老鸦鸣噪日近屋。生男长成聚比邻，生女落地思嫁人。\n官家私家各有务，百岁岂止疗一身。近闻狐兔亦徵及，列网持矰遍山域。\n野人知田不知猎，蓬矢桑弓射不得。嗟吁今昔岂异情，昔时新年歌满城。\n明朝亦是新年到，北舍东邻闻哭声。"
        },
        {
            "标题": "桃川宫四首 其一",
            "作者": "何景明",
            "内容": "神宫矗飞观，结构俯层丘。上翳万年树，下映千尺流。\n仙踪久已没，百代传其由。荒涂横白云，寥寥安可求。"
        },
        {
            "标题": "桃川宫四首 其二",
            "作者": "何景明",
            "内容": "溪谷多青氛，朝暮不可知。鸡鸣洞中树，轻暾散华池。\n白石流丹液，灵葩耀朱蕤。谁能学丹术，遂使尘网离。"
        },
        {
            "标题": "桃川宫四首 其四",
            "作者": "何景明",
            "内容": "溪中何所有，磊磊多白石。紫参生其阳，青松植其北。\n远林商气清，绝巘夕光白。何当发云奏，招我吹箫客。"
        },
        {
            "标题": "桃川宫四首 其三",
            "作者": "何景明",
            "内容": "石洞无遗构，空岩长松桂。入深忽已阴，升高稍知霁。\n山光晚多姿，谷响秋转厉。缅怀避秦者，一往成永逝。"
        },
        {
            "标题": "晚出左掖简薛君采二首 其一",
            "作者": "何景明",
            "内容": "玉河回宛转，丹阙对嶙峋。出入云霄上，蹉跎江海身。"
        },
        {
            "标题": "晚出左掖",
            "作者": "何景明",
            "内容": "洞门馀积雪，御苑覆高霞。吏散层霄上，城行五凤斜。\n青回初霁柳，红动峭寒花。立马清沙外，空林集暮鸦。"
        },
        {
            "标题": "题文与可画竹上有东坡山谷题识",
            "作者": "何景明",
            "内容": "客从南方来见予，手持锦轴长丈馀，云是与可之画苏黄书。\n中堂展玩思超忽，四百年来真故物。败素飘零色已改，古墨惨澹神犹发。\n文生此竹世希有，一枝不异双琼玖。冥冥烟干动石壁，瑟瑟风叶临窗牖。\n笔下何须扫万竿，胸中已自横千亩。眉山长公元擅场，豫章太史谁可当。\n片言相推四海重，只字尚使千年藏。客从何处得此幅，令我嗟叹久怜惜。\n苏黄不作与可死，人间书画无真迹，劝君宝此勿轻掷。"
        },
        {
            "标题": "晚出左掖简薛君采",
            "作者": "何景明",
            "内容": "露重芙蓉馆，云轻翡翠城。文园病司马，消渴望金茎。"
        },
        {
            "标题": "李川甫戴时亮过访",
            "作者": "何景明",
            "内容": "岂是高人室，能劳二妙来。炎天西雨豁，深院郁蒸开。\n改革因风树，留尊对晚苔。高吟俱感激，琴罢转馀哀。"
        },
        {
            "标题": "题苏子瞻游赤壁图",
            "作者": "何景明",
            "内容": "垂老黄州客，高秋赤壁船。三分留古迹，两赋到今传。落日寒江动，青天断岸悬。画图谁省识，千载尚风烟。"
        },
        {
            "标题": "题严内翰赐扇",
            "作者": "何景明",
            "内容": "端阳綵扇百官传，每岁宫臣赐独偏。君去翰林供奉久，始来经幄拜恩年。\n颁从殿阁风先动，捧向云霄月并悬。象毂银镮倍光宠，好扬薰吹助虞弦。"
        },
        {
            "标题": "题严内翰赐扇",
            "作者": "何景明",
            "内容": "端阳彩扇百官传，每岁宫臣赐独偏。君去翰林供奉久，始来经幄拜恩年。颁从殿阁风先动，捧向云霄月并悬。象毂银环倍光宠，好扬薰吹助虞弦。"
        },
        {
            "标题": "天坛沈道士观中",
            "作者": "何景明",
            "内容": "夏日天坛上，登临傍九霄。川原一以眺，楼观郁岧峣。\n洞口逢丹侣，花间醉碧箫。清沙日色尽，翻恨马蹄遥。"
        },
        {
            "标题": "田园杂诗二首 其一",
            "作者": "何景明",
            "内容": "习宦非我长，官久计转拙。遭斥还田庐，获与初念协。\n树艺良有期，农事固堪悦。飘飘绿原风，皛皛明川月。\n披襟恣吾适，既夏不知热。回思行役日，寒暑靡得辍。\n疏懒古虽鄙，任性亦可率。膏畴矧丰蔚，积潦复凄冽。\n白日皎在兹，停云静如结。为谢二三子，努力慰衰劣。"
        },
        {
            "标题": "田园杂诗二首 其二",
            "作者": "何景明",
            "内容": "去官今七暑，渐与农务亲。随宜谙土性，言话群野人。\n时或溯微风，行歌响空榛。先民邈何扳，慨焉伤我神。\n慨伤遹谁知，所有三二宾。文论日往来，烱烱高义申。\n炎雨回众壑，凉飙起脩畛。兀然林木下，日人忘归轮。\n玄蝉夕益聒，去鸟一何频。野行畏多露，无使侵衣巾。"
        },
        {
            "标题": "访贾西谷",
            "作者": "何景明",
            "内容": "儒宫入古桧，泮水静尘埃。偶到闲官舍，能孤远客杯。\n开门黄叶落，展席清风来。更喜庭前菊，寒花日暮开。"
        },
        {
            "标题": "游郭氏园",
            "作者": "何景明",
            "内容": "郭侯园林清客心，况有楼阁炎天阴。亭亭高云石五色，飒飒白日松千寻。\n已办清尊为乐事，不须出郭开尘襟。郑谷秦楼岂异此，市朝岩壑空长吟。"
        },
        {
            "标题": "再游郭氏园亭二首 其二",
            "作者": "何景明",
            "内容": "日暮北亭上，怅然秋望深。碧山聊柱杖，沧海未抽簪。\n苑上开云閤，窗中叠雾岑。长安足尘土，常过此登临。"
        },
        {
            "标题": "再游郭氏园亭二首 其一",
            "作者": "何景明",
            "内容": "仲夏一到此，主人开水亭。园林再驻马，台榭已流萤。\n细竹摇风牖，孤云度石屏。停杯更暮雨，何限北崖青。"
        },
        {
            "标题": "同崔太史张侍御饮周都阃亭子",
            "作者": "何景明",
            "内容": "公主山亭在，元戎小队回。碧沙沾细雨，白日映轻雷。\n已并花边骏，难孤竹下杯。良宵可乘兴，归骑莫频催。"
        },
        {
            "标题": "夜集锦夫同本贞限韵",
            "作者": "何景明",
            "内容": "万里同乡友，飘零叹此逢。江山饶涕泪，岁月老形容。\n风散城边角，云传海上烽。中原尚格斗，未可问云松。"
        },
        {
            "标题": "送韩仲子并讯其弟季子二首 其一",
            "作者": "何景明",
            "内容": "昔别留谈数，今行出饯迟。万人皆涕泪，四海一疮痍。\n花映投簪日，风流揽辔时。西云暮不断，遥起汉关思。"
        },
        {
            "标题": "送韩仲子并讯其弟季子二首 其二",
            "作者": "何景明",
            "内容": "令弟先君往，伊予实叹嗟。窜身还故里，避世入山家。\n斜日秦城柳，繁烟渭曲花。岂知燕地客，骑马日风沙。"
        },
        {
            "标题": "铜雀台",
            "作者": "何景明",
            "内容": "美人望陵处，无复翠华过。殿冷闲歌吹，宫春罢绮罗。\n落花娇靥尽，方草怨魂多。日暮漳河水，东流空白波。"
        },
        {
            "标题": "海岳陈翁挽章",
            "作者": "何景明",
            "内容": "白云送秋老，一墓海门边。花忆啼莺日，风悲种树年。\n人间馀翰墨，天上有神仙。从此辽东鹤，千年更一旋。"
        },
        {
            "标题": "挽陈翁",
            "作者": "何景明",
            "内容": "复清堂上罢鸣琴，彭泽门前柳自阴。万里声名传翰墨，百年图画想山林。\n江边鸿雁冥冥逝，海曲蛟龙夜夜吟。五色近看双凤羽，赤霄应慰九原心。"
        },
        {
            "标题": "挽叶进士",
            "作者": "何景明",
            "内容": "矫矫松柏枝，在彼丘中阿。上盘青云端，苍翠郁嵯峨。\n惜哉千尺干，严霜摧其柯。本为大厦用，不竟当如何。"
        },
        {
            "标题": "喜望之至以诗迎之",
            "作者": "何景明",
            "内容": "经岁青山下，空吟求友诗。故人天上至，慰我病中思。\n腊近冰霜苦，春回草木知。小堂终日待，枉驾莫教迟。"
        },
        {
            "标题": "清明日病卧闻三司诸公出城",
            "作者": "何景明",
            "内容": "伏枕花辰过，闭门樽酒空。宾朋临水上，供帐出城中。\n柳色龙池雨，莺歌柘苑风。秦川多胜事，游赏未能同。"
        },
        {
            "标题": "望湖亭",
            "作者": "何景明",
            "内容": "独上湖亭望，霜空万里明。槛疑天上立，槎是斗边行。\n云雾开山殿，芙蓉暗水城。先朝四百寺，秋日遍题名。"
        },
        {
            "标题": "望终南",
            "作者": "何景明",
            "内容": "近览南山霁，遥迎西日曛。黛横千里色，花抱五台云。\n城阙行相映，川原望转分。丹梯悬石洞，未访赤霞文。"
        },
        {
            "标题": "送李长芦先生",
            "作者": "何景明",
            "内容": "十年相见倍相亲，风表依然道义存。几忆趋庭陪鲤对，无缘缩地拜龙门。\n停杯慷慨论前事，抚剑踟躇感旧恩。一别重逢更何处，雁声东下海云昏。"
        },
        {
            "标题": "延津歌送韩令",
            "作者": "何景明",
            "内容": "延津寇过馀少男，延津县令莫停骖。双凫直向黄河北，一雁先飞清卫南。\n黄河岸边不种麦，浊浪滔天多贾客。城中少男尔勿愁，县令到时为买牛。"
        },
        {
            "标题": "彭生行",
            "作者": "何景明",
            "内容": "岷峨山根江水坼，万里波涛混吴越。倾湖倒海不可量，仰看一线青天上。\n郁蓝秀色盘三巴，间产锦石兼丹沙。王严扬马各挺出，异才岂必生中华。\n彭生昂昂千里驹，少年骑马来成都。飞黄騕袅未即试，已觉奇气排长途。\n君不见岷山不崩江不枯，古之高才何代无。"
        },
        {
            "标题": "复见阮生行",
            "作者": "何景明",
            "内容": "阮生别我尚总角，三月不见冠峨峨。未知华实竟何似，眼看玉树成枝柯。\n君不见世间日月翻如波，昨日黑发今则皤。龙驹千里汗成血，道傍老马空蹉跎。\n人生少时不努力，齿大身长嗟奈何。"
        },
        {
            "标题": "薛生行",
            "作者": "何景明",
            "内容": "君不见少府忘年交祢衡，中郎倒屣迎王粲。坐间宾客尽倾倒，海内贤豪流英盼。\n古人爱才今不如，薛生岂得无嗟叹。昨来布衣见天子，日向长安乘款段。\n公卿门前耻干谒，东归把钓黄河岸。年少今看万卷开，远游自负三山愿。\n丈夫有才须用世，未许终身随草蔓。闲居好著子虚篇，行路长歌白石烂。"
        },
        {
            "标题": "观涨",
            "作者": "何景明",
            "内容": "五月十日雨如射，西山诸溪水皆下。大陆朝迷牛马群，疾雷夜破蛟龙罅。\n洪涛冥冥夕风急，白浪闪闪山水亚。浮波喷沫来崔巍，巨丘欲没高岸颓。\n咫尺莫辨天宇阔，仓卒但忧坤轴摧。固知一苇不可济，虽有万弩何由回。\n农家夜起筑堤障，妇女走观色沮丧。恶少迎人争渡喧，父老携幼登城望。\n门前秪讶海劫翻，井中暗觉潮声上。忆昨曾为万里行，洞庭滟滪何渺冥。\n鲸吞鳌横那可测，盘涡骇浪谁能平。只今忧寐时作恶，闻此终夜令心惊。\n旋看雨霁劫亦止，沙嘴忽落千尺水。杂花濛濛夏壖静，细草青青夕洲靡。\n行人褰裳掇菱荇，稚子垂竿取鲂鲤。眼前喜愕俱已忘，就中消息谁为此。"
        },
        {
            "标题": "武昌闻边报",
            "作者": "何景明",
            "内容": "传闻虏骑近长安，北伐朝廷已遣官。路绕居庸烽火暗，城高山海戍楼寒。一时边将当关少，六月王师出塞难。先帝恩深能养士，请缨谁为系楼兰？"
        },
        {
            "标题": "登五丈原谒武侯庙",
            "作者": "何景明",
            "内容": "风日高原暮，松杉古庙阴。三分扶汉业，万里出师心。\n星落营空在，云横阵已沉。千秋一瞻眺，梁甫为谁吟。"
        },
        {
            "标题": "武关",
            "作者": "何景明",
            "内容": "北转趋刘埧，西盘出武关。微茫一线路，回合万重山。\n天地几龙战，风云惟鸟还。关门锁溪水，日夜送潺湲。"
        },
        {
            "标题": "元夕怀都下之游五首 其四",
            "作者": "何景明",
            "内容": "紫禁烟花一万层，鳌山云里见崚嶒。繁星散作宫中炬，明月来为殿上灯。"
        },
        {
            "标题": "元夕怀都下之游五首 其三",
            "作者": "何景明",
            "内容": "夹路香尘夜不开，万人争道看灯来。金波宛转千门里，银汉逶迤一道回。"
        },
        {
            "标题": "元夕怀都下之游五首 其一",
            "作者": "何景明",
            "内容": "忆昨长安元夕来，五侯弦管上楼台。已见炬如千树列，更看灯似百花开。"
        },
        {
            "标题": "元夕怀都下之游五首 其五",
            "作者": "何景明",
            "内容": "白马金珂上苑东，六街歌舞散香风。豪游已作三年梦，愁对春灯此夜红。"
        },
        {
            "标题": "咏怀十首 其四",
            "作者": "何景明",
            "内容": "积薪以待燔，畜裘以御冬。为物贵及时，馀者安足庸。\n金张藉地势，卫霍承华封。冯生守穷巷，白首不见容。\n贱者日迍邅，贵者日以崇。邈彼天上京，玉宫阍九重。\n高高不可测，欲往将何从。"
        },
        {
            "标题": "秋夕怀曹毅之",
            "作者": "何景明",
            "内容": "百卉飘零尽，孤鸿何处归。高楼横暮笛，万户捣寒衣。\n南国江湖远，佳人尺素稀。独愁谁与晤，明月鉴重帏。"
        },
        {
            "标题": "元夕怀都下之游五首 其二",
            "作者": "何景明",
            "内容": "龙岫层城接御沟，香车宝勒夜深游。花坊竞买千金带，绮陌皆悬五色毬。"
        },
        {
            "标题": "游西山二首 其一",
            "作者": "何景明",
            "内容": "晨登山上楼，暮望河上道。飘风塞埃尘，积雨浩行潦。\n山人苦相留，此道何扰扰。虎狼夹路啼，鸿鹄逝不早。\n石泉聊足饮，粝饭亦可饱。引乃平生亲，绸缪叙中抱。\n行游白云林，倘遇瑶华草。携手托相赠，岁寒永为好。"
        },
        {
            "标题": "游西山二首 其二",
            "作者": "何景明",
            "内容": "胜地不可多，良游岂在屡。兹山秀灵域，旷望契心许。\n岧峣碧岩际，缥缈青莲宇。鸣泉泻丹壁，白沙亘回渚。\n眺心伫冥寂，况有尘外侣。吾当与尔曹，翩翩接高举。"
        },
        {
            "标题": "游西山二首 其一",
            "作者": "何景明",
            "内容": "清晨命予驾，飘飖远游迈。愿言历岖嵚，况此春华在。\n林条纷可结，石秀行当采。道逢谐俗士，谓予尔何隘。\n人命未可期，河清讵能待。纵羽思山林，潜鳞慕江海。\n富贵人所欲，吾志不可改。"
        },
        {
            "标题": "登西岩寺二首 其二",
            "作者": "何景明",
            "内容": "野寺千峰里，游人一径深。窗喧石涧水，殿落翠岩阴。\n花树三春暮，山川百代心。天风日夕厉，难上最高岑。"
        },
        {
            "标题": "游西山二首 其二",
            "作者": "何景明",
            "内容": "郁郁西山岑，遥遥山上阪。俯观清涧流，仰觑白云返。\n处世亦何促，谁能遂仰偃。夷齐归首阳，黄绮在商巘。\n此道久不复，斯人苦难挽。扼衣谢尘涂，吾驾日已远。"
        },
        {
            "标题": "登西岩寺二首 其一",
            "作者": "何景明",
            "内容": "西林禅诵地，石壁倚天开。曲磴千盘上，飞泉一道来。\n园禽巢古殿，野鹿过香台。共坐题诗暮，山花落酒杯。"
        },
        {
            "标题": "登坚山寺绝顶真武庙二首 其二",
            "作者": "何景明",
            "内容": "同来息心石，不避舍身台。洞里烟云出，窗中日月开。\n孤僧绝顶住，游客半空回。不尽登高兴，无人送酒来。"
        },
        {
            "标题": "送夏少参之蜀",
            "作者": "何景明",
            "内容": "岷峨东下江水流，剑阁西来烟雾收。黄牛峡隘几人到，金马台荒何处求。\n父老三巴应渴望，丈夫万里是奇游。锦官城外经行处，古柏祠前拜武侯。"
        },
        {
            "标题": "同焦太史游青峰禅寺",
            "作者": "何景明",
            "内容": "袅袅丹梯百丈悬，上方宫在白云间。川原暮过淮西雨，楼阁晴开楚上山。\n厌逐风尘为客久，喜将樽酒对僧閒。同游更有情亲在，并辔山中日往还。"
        },
        {
            "标题": "青峰阁晓霁",
            "作者": "何景明",
            "内容": "初日东峰上，微微霁色分。丹崖含宿雨，青嶂拂归云。\n候骑林端发，鸣笳树里闻。前山更可爱，晴望碧氛氲。"
        },
        {
            "标题": "送徐主事还金陵",
            "作者": "何景明",
            "内容": "送客出门三月暮，片帆遥见石头城。南方山水登仙兴，北望星辰恋主情。\n花暗河津天雨细，月残江馆夜潮平。凤凰台上重回首，六代繁华野草生。"
        },
        {
            "标题": "过显灵宫",
            "作者": "何景明",
            "内容": "不到玄宫久，桃源更此行。行知瑶水近，坐望赤霄平。\n洞草秋先长，坛云昼自生。双双玉箫发，风引度仙城。"
        },
        {
            "标题": "寄君山",
            "作者": "何景明",
            "内容": "尘踪西过巴陵地，尚欠君山寺里诗。十里无缘携客到，六年不见使人思。\n空岩竹映湘妃庙，旧井潮深柳毅祠。湖上老仙谁得遇，夜寒横笛向江吹。"
        },
        {
            "标题": "元夜仲修宅对月",
            "作者": "何景明",
            "内容": "春月同看此度圆，酒杯聊得慰愁颜。宫前火树晴相照，苑外金珂晚并还。\n南去汉兵连楚蜀，北来胡马傍关山。侍臣尚忆先皇宴，惭近清光霄汉间。"
        },
        {
            "标题": "写情",
            "作者": "何景明",
            "内容": "莫将锦瑟怨年华，柳絮飘零梦谢家。小院回廊镇春昼，何人来为扫庭花。"
        },
        {
            "标题": "与孙世其晚坐",
            "作者": "何景明",
            "内容": "留客江村暮，开尊对浦沙。池心上孤月，树杪落残霞。\n地僻唯宜竹，秋高未有花。琴书堪晤语，随意宿山家。"
        },
        {
            "标题": "同赵先生宿山家",
            "作者": "何景明",
            "内容": "同宿京华地，今来又六年。那知风雪夜，复此共床眠。\n水曲邻灯照，山高石溜悬。中宵不成寐，话旧各悽然。"
        },
        {
            "标题": "怀麓堂集将游东园以风雨遂止二首 其一",
            "作者": "何景明",
            "内容": "仲夏阴晴半，林塘水石隈。窗云开远色，檐日度轻雷。\n雨阻东山屐，天留北海杯。门墙接苑树，长昼得迟回。"
        },
        {
            "标题": "怀麓堂集将游东园以风雨遂止二首 其二",
            "作者": "何景明",
            "内容": "东圃春馀丽，西亭昼不哗。雨来留听竹，风起罢看花。\n堂是裴公野，庄仍李相家。庭阶有碧草，早见茁兰芽。"
        },
        {
            "标题": "还家口号",
            "作者": "何景明",
            "内容": "十年奔走违亲舍，此日归来喜不禁。敢向明时轻组绶，秪缘多病乞山林。\n闲居拟著潘安赋，高卧宁知谢傅心。早晚南岩桂花发，开轩相望一长吟。"
        },
        {
            "标题": "艳曲（二首）",
            "作者": "何景明",
            "内容": "高堂临万户，朱构耀城隈。共籍鸳鸯绮，双持鹦鹉杯。春风楼下度，一夜百花开。"
        },
        {
            "标题": "艳曲八首 其一",
            "作者": "何景明",
            "内容": "御沟连上苑，大道接平沙。紫陌三千骑，青楼十万家。\n城中杨柳树，风起暮飞花。"
        },
        {
            "标题": "艳曲八首 其二",
            "作者": "何景明",
            "内容": "日出洛城里，歌钟起四邻。朝游桃李蹊，暮踏车马尘。\n游丝罥白日，冉冉愁阳春。"
        },
        {
            "标题": "艳曲八首 其六",
            "作者": "何景明",
            "内容": "翩翩五陵儿，藉绮冠华簪。常怀双宝剑，讵惜千黄金。\n驰马章台下，红尘不可寻。"
        },
        {
            "标题": "艳曲八首 其七",
            "作者": "何景明",
            "内容": "兰灯列满座，繁炬灼朱光。富贵倾南国，佳人出北方。\n画堂翡翠帐，夜夜郁金香。"
        },
        {
            "标题": "艳曲八首 其八",
            "作者": "何景明",
            "内容": "高台临万户，朱构耀城隈。共藉鸳鸯绮，双持鹦鹉杯。\n春风楼下度，一夜百花开。"
        },
        {
            "标题": "艳曲八首 其四",
            "作者": "何景明",
            "内容": "明姿称二八，生长紫罗帷。对客舞垂手，邀人看画眉。\n今朝仲春日，照影临芳池。"
        },
        {
            "标题": "艳曲八首 其五",
            "作者": "何景明",
            "内容": "粲粲东城子，盈盈南陌姝。自矜夫婿贵，翻笑使君愚。\n日暮采桑去，空回五马车。"
        },
        {
            "标题": "荅望之二首 其一",
            "作者": "何景明",
            "内容": "念汝书难达，登楼望欲迷。天寒一雁至，日暮万行啼。\n饥馑饶群盗，徵求及寡妻。江湖更摇落，何处可安栖。"
        },
        {
            "标题": "袁惟武邀客泛舟夜下次韵",
            "作者": "何景明",
            "内容": "春水逶迤碧树边，满筵宾客醉开船。情亲不厌频来往，语笑何妨更接连。\n绕岸星河天共转，近城钟鼓夜初传。人间此会真非易，荏苒春风为尔怜。"
        },
        {
            "标题": "十六夜赏月野塘宅",
            "作者": "何景明",
            "内容": "今夕非昨夕，清光依旧多。后庭开月燕，窈窕转春歌。"
        },
        {
            "标题": "岳阳城中闻笛",
            "作者": "何景明",
            "内容": "何处笛声三四弄，坐听疑隔楚江濆。落梅折柳怨清夜，激羽流商哀白云。\n月上山楼人独倚，风高秋院客先闻。洞庭空阔潇湘冷，缥缈馀音送雁群。"
        },
        {
            "标题": "七夕",
            "作者": "何景明",
            "内容": "楚客旅魂惊巧夕，燕京风俗斗穿针。楼台送暑催秋扇，关塞迎寒起暮砧。\n海内弟兄风雨梦，天涯儿女岁时心。乘槎莫问支机石，河汉年年此夜阴。"
        },
        {
            "标题": "同沈清溪夜坐二首 其一",
            "作者": "何景明",
            "内容": "细雨侵高树，空堂散郁蒸。诗成挥彩笔，话久话青灯。\n凤字惭稽叔，龙门愧李膺。瑶琴多古操，数为拂朱绳。"
        },
        {
            "标题": "同沈清溪夜坐二首 其二",
            "作者": "何景明",
            "内容": "移席留长坐，更深雨渐繁。竹寒庭鹤警，灯静壁蛩喧。\n舟楫淹归计，琴书代晤言。知君多雅兴，常过蒋生园。"
        },
        {
            "标题": "夷陵",
            "作者": "何景明",
            "内容": "夷陵城边江水浑，无数轻帆落远津。万水云中三峡路，猿声愁杀渡江人。"
        },
        {
            "标题": "送刘子游西山寺",
            "作者": "何景明",
            "内容": "我忆湖西寺，春山尔独行。乍暄饶柳意，空谷自莺声。\n人减同游伴，花含往岁情。片云回首暮，天遣别愁生。"
        },
        {
            "标题": "东岩亭",
            "作者": "何景明",
            "内容": "卜筑东岩白石矼，孤亭袅袅出烟江。细分杨柳开风槛，倒影扶桑坐日窗。"
        },
        {
            "标题": "九月一日过刘氏昆弟对菊",
            "作者": "何景明",
            "内容": "谢庭看朔菊，楚客醉燕邦。琼树元相对，金花亦自双。\n霜云阴夕院，灯火灿秋窗。待到重阳日，还来倒玉缸。"
        },
        {
            "标题": "郢中",
            "作者": "何景明",
            "内容": "荆门南下接平畴，萧索风烟似晚秋。衰草茫茫楚宫废，荒城寂寂汉江流。\n人亡异代空遗宅，岁暮他乡独倚楼。最是阳春音调古，至今歌罢少人酬。"
        },
        {
            "标题": "咏怀（四首）",
            "作者": "何景明",
            "内容": "英英园中槿，朱荣媚朝阳。朝阳倏西筜，朗月借其光。驰辉难久耀，华陨不再扬。番番白马郎，皎皎青楼娼。容好岂足恃，相要在衷肠。¤"
        },
        {
            "标题": "咏怀十首 其一",
            "作者": "何景明",
            "内容": "北陆无淹晷，岁迈阴已长。摄衣起中夜，凛凛悲严霜。\n明月丽高隅，繁宿纵以横。徘徊仰天汉，惋彼参与商。\n形影永乖隔，万里徒相望。"
        },
        {
            "标题": "咏怀十首 其八",
            "作者": "何景明",
            "内容": "长安有绮楼，文窗结朱疏。俯视千万甍，遥临十二衢。\n楼中弹瑟女，容采耀城隅。岂无吉士诱，失身良为愚。\n回风入穗帐，倏忽白日徂。玉颜易销铄，不久当何如。"
        },
        {
            "标题": "咏怀十首 其六",
            "作者": "何景明",
            "内容": "寂寂沅湘流，长江上有枫。青蕙缘广隰，绿衡被洲中。\n扬舲溯烟沚，遥曕二妃宫。二妃何婉㜻，搴馨振微风。\n解佩遗下女，将以明我衷。光采不易合，精诚渺难通。\n浮云蔽江皋，白日忽已晚。还顾苍梧原，何时翠华返。"
        },
        {
            "标题": "咏怀十首 其三",
            "作者": "何景明",
            "内容": "英英园中槿，朱荣媚朝阳。朝阳倏西隤，朗月借其光。\n驰辉难久耀，华陨不再扬。番番白马郎，皎皎青楼娼。\n容好岂足恃，相要在衷肠。"
        },
        {
            "标题": "咏怀十首 其五",
            "作者": "何景明",
            "内容": "知鸟去"
        },
        {
            "标题": "清溪草堂 其四",
            "作者": "何景明",
            "内容": "太湖湖上地，闻占好园池。有业堪投老，无官可避时。\n渡传桃叶咏，门听竹枝词。何日山阴棹，溪堂见戴逵。"
        },
        {
            "标题": "咏怀十首 其九",
            "作者": "何景明",
            "内容": "白露晞朝日，苕荣委清秋。长风吹野草，飞藿不自谋。\n猥彼众多子，安知良士忧。覆水置平地，一散永不收。\n鼍错忧汉室，翻为六国仇。祸机苟不测，谈笑生戈矛。\n留侯信人杰，逝从赤松游。"
        },
        {
            "标题": "咏怀十首 其二",
            "作者": "何景明",
            "内容": "烈炎灼昆冈，乃辨金石坚。金石有恒性，销铄讵能迁。\n薪樗莫伤桂，刈萧毋及兰。薰莸不同器，清淆本殊源。\n君睹高翔翼，卑栖非所安。"
        },
        {
            "标题": "咏怀十首 其十",
            "作者": "何景明",
            "内容": "白玉本自白，苍蝇乱其真。谗言解胶漆，况匪平生亲。\n烈士死道傍，贪夫登要津。自古皆有然，兹恨何当申。\n蓬丘眇烟雾，贝宫郁嶙峋。列仙如可期，吾将蹑清尘。"
        },
        {
            "标题": "寄王甥朝良忧居",
            "作者": "何景明",
            "内容": "念尔忧居日，山栖不到城。下帷如董传，闭户即孙生。\n苫块冰霜重，鲲鹏羽翼成。人言尔似舅，潦倒愧贤甥。"
        },
        {
            "标题": "雷黄门凯旋图歌",
            "作者": "何景明",
            "内容": "汉家贼盗临京都，西冲河塞东海隅，虎豹奔突豺狼呼。\n天子九重怒按剑，将军五道催飞符。黄门铁鞚按营垒，监视将军奉天子，征者不忧居者喜。\n晓战遥随金鼓前，昼行独拥旌旗里。烟沙忽传畿甸清，黄门奏捷旋神京，将军归来天子迎。\n册书十万纳御府，勋级三千罗紫庭。封侯拜将珥貂列，白金绯衣照云月，黄门功多不自说。\n受爵元看陆机小，却赏谁知鲁连洁。高堂白日披图新，戎衣惨澹犹风尘，坐令慷慨悲今辰。\n书生从此识汗马，丈夫常忆画麒麟。"
        },
        {
            "标题": "游猎篇",
            "作者": "何景明",
            "内容": "周王八骏行万里，朝游昆仑暮沧海。驱霆策电遍天地，虎骤龙驰倏烟霭。奔戎造父两为佐，大人王母遥相待。千金白狐来四荒，蝼蚁下国轻天王。君不见秦皇叱咤役九有，海东驱石石为走。桥边孺子如妇人，博浪沙中铁椎吼。又不见武皇旌旗日络绎，射蛟浔阳江水赤。五陵侠少夜相遇，探丸杀吏还惊辟。天门嵯峨城九重，虎豹为卫蛟龙宫。紫微钩陈翼帝座，至尊只合安高崇。脱渊之鱼出山虎，白龙鱼服何劳苦。沈江距河势有然，万乘反遭匹夫侮。君不见曹家老爽诚愚蒙，平生不识司马公。死生祸福在人手，宁能常作富家翁。一门流血岂足惜，坐使神器归奸雄。昨夜昌平人梦天，龙文赤日绕燕川。城中莫辨真天子，道上传看七宝鞭。腐儒为郎不扈从，愿奏相如谏猎篇。"
        },
        {
            "标题": "王君宿邀蔡大尹过予舍至期雨候蔡不至作诗促之",
            "作者": "何景明",
            "内容": "招邀数费主人迎，枉顾何惭令尹情。祇为泥途妨出郭，未应风雨却寒盟。\n云间不见仙凫下，花外如闻骏马鸣。玉舄凌空休更怯，银鞍傍险亦须行。"
        },
        {
            "标题": "观打鱼用东坡韵",
            "作者": "何景明",
            "内容": "大鱼跳波如掷块，溪日溶溶照金背。小鱼呴沫沿岸行，潜向沙边翻荇蒂。\n家僮举网欣得鲜，持向庖丁割为鲙。磁罂始见红尾摇，霜刃旋看锦鳞碎。\n我虽爱此不忍食，悔不先教放溪濑。自爱含生天地间，宁知失意波涛外。\n嗟哉小物尚有然，人间得丧谁能会。君不见鲲与鲸，钓者持纶空尔思，倏忽乘云下沧海。"
        },
        {
            "标题": "古愚翁挽词",
            "作者": "何景明",
            "内容": "古龙啾啾啼剑井，井底秋泉七星冷。漪兰堂上瑟不鸣，悽调空怀金石声。\n剑亦不复得，瑟亦不复闻，悠悠何处寻封君。何处寻封君，林壑幽蒐风雨黑。\n锡山崔嵬暮峰影，吴江惨澹秋波色。江之南，山之北，松梧几树封君宅，来往徘徊叹行客。"
        },
        {
            "标题": "与孙戴张三子纳凉",
            "作者": "何景明",
            "内容": "薄暮携三子，追凉步短宵。水边低出月，楼上忽横箫。久露花沾湿，微风竹动摇。醉歌聊永夕，坐待紫宸朝。"
        },
        {
            "标题": "裕州行",
            "作者": "何景明",
            "内容": "今年春夏雨不绝，黄河以南渐杀麦。裕州城中十万家，自经寇盗惟黄沙。\n名商大贾岁不集，新丝旧谷嗟何及。郝侯五马天上来，褰帷露冕开风霾。\n教农服田贾服贾，只有牛马无豺虎。"
        },
        {
            "标题": "雨夕集世其馆",
            "作者": "何景明",
            "内容": "秋风淅淅吹人衣，鸣雨潇潇晚细微。万里宾朋留不数，十年江海愿常违。\n高城木叶闻先下，客舍流萤见已稀。为报春来鸿雁侣，塞门霜雪好南归。"
        },
        {
            "标题": "雨夜似清溪二首 其二",
            "作者": "何景明",
            "内容": "微雨初摇飏，风吹洒更长。冥冥来石壁，飒飒近秋堂。\n萤火流深堑，鸬鹚下浅塘。吴歈当此夕，哀切兴难忘。"
        },
        {
            "标题": "雨夕行",
            "作者": "何景明",
            "内容": "城头雨脚黑不断，阶下冻潦流已满。出门咫尺无所适，积雾连云接平坂。城中家人沈与赵，我忽思之费招挽。赵子闭门卧不出，沈生冲泥来独晚。临阶下马入我堂，琅琅高咏不可忘。瑶徽浮尘为我拭，磁罂浊酒为我尝。西邻彭生亦豪士，四壁风雨卧一床。隔墙深夜呼即至，三人团坐倾壶觞。须臾檐雨乱沾席，窗风萧萧动烟柏。照夜青缸寒向人，促曙红垆暖留客。请君再歌我击节，晨鸡已下西城陌。呜呼！人生欢乐难再来，古人满眼俱尘埃。何况与子异乡域，此地相逢能几回。"
        },
        {
            "标题": "雨夜似清溪",
            "作者": "何景明",
            "内容": "院静闻疏雨，林高纳远风。秋声连蟋蟀，寒色上梧桐。短榻孤灯里，清笳万井中。天涯未归客，此夜忆江东。"
        },
        {
            "标题": "雨中看花七首 其五",
            "作者": "何景明",
            "内容": "郭外春风次第来，杏花开后桃花开。近城早花开已谢，狂风猛雨更相催。"
        },
        {
            "标题": "雨雪曲",
            "作者": "何景明",
            "内容": "蒲海云成阵，天山雪作花。长城烽火入，虏骑动鸣笳。\n雾深迷汉月，风起暗胡沙。一夜关河冷，征人尽念家。"
        },
        {
            "标题": "雨中看花七首 其三",
            "作者": "何景明",
            "内容": "昨朝日照花尽开，今朝雨多花可哀。由来落花无根蒂，随风吹去又吹来。"
        },
        {
            "标题": "雨中看花七首 其七",
            "作者": "何景明",
            "内容": "牡丹虽迟是花王，芍药留之殿春光。好花元待后时发，秾李妖桃空自狂。"
        },
        {
            "标题": "雨中看花七首 其二",
            "作者": "何景明",
            "内容": "连朝风急雨滂沱，树头叶暗花不多。纵使明朝风雨息，苍苔狼藉柰愁何。"
        },
        {
            "标题": "雨中看花七首 其一",
            "作者": "何景明",
            "内容": "溪上雨色晚来频，枝头花朵太禁春。满林熳烂谁觉汝，一树分明独恼人。"
        },
        {
            "标题": "雨中看花七首 其六",
            "作者": "何景明",
            "内容": "红花紫蕊千万枝，日夜雨打更风吹。牡丹芍药莫太骤，暖日晴烟开不迟。"
        },
        {
            "标题": "苦热",
            "作者": "何景明",
            "内容": "燕京闰夏清凉阻，楚客羸躯毒热偏。雨过即如卑湿地，云来翻助郁蒸天。\n南邦僻地寒江阁，西岳高峰玉井泉。思有丹梯凌倒景，恨无孤棹截长烟。"
        },
        {
            "标题": "长安柳",
            "作者": "何景明",
            "内容": "三月长安柳，春风吹暮天。花飞御沟水，叶傍汉宫烟。绕岸犹堪折，临流更可怜。故园无限树，零落战场边。"
        },
        {
            "标题": "沅水驿四首 其三",
            "作者": "何景明",
            "内容": "长剑向灯看，休歌行路难。岩窗悬石溜，江槛杀风湍。\n城古蒹葭夕，堂空蟋蟀寒。几回青琐闼，朝罢想鸣鸾。"
        },
        {
            "标题": "沅水驿四首 其一",
            "作者": "何景明",
            "内容": "小驿孤城外，阴森草树幽。晚凉凭水榭，秋雨坐江楼。\n绝域鸿难到，空山客独愁。夜深归渡少，渔火照汀舟。"
        },
        {
            "标题": "沅水驿四首 其四",
            "作者": "何景明",
            "内容": "江上西风起，萧条暮雨频。山楼连堞垒，郡路入荆榛。\n怀古过沅水，悲秋吊楚臣。芷香堪采掇，思寄日边人。"
        },
        {
            "标题": "沅水驿四首 其二",
            "作者": "何景明",
            "内容": "去国日以远，登楼思故乡。雨来江气白，日出市烟黄。\n岛屿秋逾静，轩窗晚更凉。凭高凝伫久，槐影下微阳。"
        },
        {
            "标题": "月潭寺二首 其二",
            "作者": "何景明",
            "内容": "绿萝阴下到蒲团，茗叶松花进晚餐。近水云霞晴亦雨，傍岩楼阁昼常寒。\n旅怀寥落逢秋半，僧话淹留坐夜阑。惆怅尘踪又南去，朝来钟磬隔烟峦。"
        },
        {
            "标题": "月潭寺（二首）",
            "作者": "何景明",
            "内容": "玲珑金刹白云边，踏阁攀林一径穿。龙出洞门常作雨，鹤巢松树不知年。僧来殿上鸣钟饭，客到山中借榻眠。怪底夜来难得寐，秋风窗下绕流泉。"
        },
        {
            "标题": "登楼二首 其二",
            "作者": "何景明",
            "内容": "缥缈东楼上，长凭兴不悭。病来疏眺望，秋至废跻攀。\n日落河山暮，风回草树斑。夜残犹未倦，坐待月临关。"
        },
        {
            "标题": "月潭寺（二首）",
            "作者": "何景明",
            "内容": "绿萝阴下列蒲团，茗叶松花进晚餐。近水云霞晴亦雨，傍岩楼阁昼常寒。旅怀寥落逢秋半，僧话淹留坐夜闲。惆怅尘踪又南去，朝来钟磬隔烟峦。¤"
        },
        {
            "标题": "云溪驿",
            "作者": "何景明",
            "内容": "云溪驿里经过处，六七年间两度行。风土不殊初到日，雨墙难认旧题名。异方见月思乡县，远客逢秋念友生。明日巴陵江上酒，弟兄相对不胜情。"
        },
        {
            "标题": "枣下何纂纂",
            "作者": "何景明",
            "内容": "种枣北墙下，枣熟委路衢。行人竞取食，居者守空株。□□枣初赤，倾路且停车。枣当今日尽，谁能少踟蹰。天命诚不易，荣落互相渝。功勋本积累，倾夺在须臾。聆我枣下言，贫贱可久娱。"
        },
        {
            "标题": "赠边子四首 其一",
            "作者": "何景明",
            "内容": "自予辞京邑，念子守南服。岁序阻欢觏，川涂积遐瞩。\n北骛方自兹，东轘偶相值。联鏕始宋中，解缆及河曲。"
        },
        {
            "标题": "赠边子四首 其二",
            "作者": "何景明",
            "内容": "同车越梁晋，览历多古疆。纡迟卫流汭，转盼淇水阳。\n感来意不浅，道故言已长。辛勤眷途语，怆恻悲别章。"
        },
        {
            "标题": "赠边子四首 其三",
            "作者": "何景明",
            "内容": "戎马暗中原，嗟此远行子。遥遥赴城阙，戚戚望桑梓。\n路阻难可通，河清讵能俟。俛仰君父间，出处良在此。"
        },
        {
            "标题": "赠韩亚卿返湖南二首 其二",
            "作者": "何景明",
            "内容": "送节初临夏，回旌已逼年。驰驱千里使，经济万人传。\n发变江湖上，身归日月边。淮西困饥馑，侧望达尧天。"
        },
        {
            "标题": "赠贾司教先生",
            "作者": "何景明",
            "内容": "春风桃李绛帐，朝日苜蓿空盘。王公不志温饱，郑老岂为饥寒。"
        },
        {
            "标题": "赠贾司教先生 其二",
            "作者": "何景明",
            "内容": "一贱一贵世态，有忧有乐人情。应鳣关西夫子，知鱼濠上先生。"
        },
        {
            "标题": "醉歌赠子容使湖南便道归省兼讯献吉",
            "作者": "何景明",
            "内容": "徐卿此行壮观莫与伍，东将入吴西入楚。都门怅饮慨今昔，酒酣拔剑为汝歌起舞。\n圣朝分封重茅土，词林礼桨超前古。冠冕诸邦拱至尊，册书十道开天府。\n匡庐峰南绕江汉，洞庭武昌半楼观。寿酒花开海上堂，使舟草满湘西岸。\n忆卿翻飞霄汉里，结交岂少青云士。眼中何人最知己，十年之交吾与李。\n李生近买阳羡田，又欲鼓柁襄江船。风尘落日倘相遇，为我问讯江湖前。"
        },
        {
            "标题": "赠李献吉三首 其一",
            "作者": "何景明",
            "内容": "西方有佳士，于世寡所谐。横风整脩翰，倏忽超九逵。\n天门限重关，屡扣阍者辞。济济列仙子，冠裳竞追随。\n青云蔽阊阖，仰视何逶迤。皎日匿西陆，驰光难遽回。\n世无鲁阳子，坐惜朱颜衰。"
        },
        {
            "标题": "公顺阻雨又赠",
            "作者": "何景明",
            "内容": "孤城三日住，客子意何穷。水国春多雨，江沙晚更风。\n宦情临汉上，乡梦到秦中。几欲相拚过，清尊未得同。"
        },
        {
            "标题": "赠李献吉三首 其二",
            "作者": "何景明",
            "内容": "东风吹我衣，白日何杲杲。整驾出郭门，脩涂浩横潦。\n登山采幽兰，日暮不盈抱。采之欲何为，遗我平生好。\n岂无艳阳花，言子好香草。丈夫有本性，安得不自保。\n寸心苟弗移，可以鉴穹昊。"
        },
        {
            "标题": "赠李献吉三首 其三",
            "作者": "何景明",
            "内容": "烈女守闺室，忧日怀寸阴。横琴写妙曲，繁商激阳林。\n悠悠行路子，谁为识其音。人生处世间，贵在相知心。\n所以采薇士，甘饿西山岑。"
        },
        {
            "标题": "相逢行赠孙从一",
            "作者": "何景明",
            "内容": "长安风吹万物柳，与君走马相逢久。昨朝邂逅尊酒间，二十年来一回首。\n我官十年前，君官十年后。眼底相看已壮龄，世间万事真翻手。\n忆初少小来柬曹，君家兄弟同游遨。尚书庭前两玉树，白日灿烂秋风高。\n尔时见君气已豪，花颜云发青锦袍。石麟在天动鳞甲，赤凤排云生羽毛。\n只今骨格殊恒调，倾都见者嗟英妙。恨不置之玉堂宾，谁令久待金门诏。\n永嘉山水称绝奇，且与谢客同襟期。花里开帘仙吏出，松间著屐山人随。\n尚书风义古无比，如君更是尚书子。尚书东山閒白云，高卧不为苍生起。\n汉庭我亦东方生，怅望名山无限情。海云浩歌起春色，送尔万里东南行。"
        },
        {
            "标题": "九日袁惟学邀南园登高病不赴",
            "作者": "何景明",
            "内容": "经秋予卧病，九日汝登台。怅望啼猿处，无由跃马来。\n暮天双雁落，寒日一花开。亦有杯中物，孤怀未易裁。"
        },
        {
            "标题": "长歌行赠旺兄",
            "作者": "何景明",
            "内容": "兄为吾祖之长孙，能将孝义持家门。耕凿不随时俗改，衣冠颇有古风存。我家东冈旧乡土，谷有田场桑有圃。诸兄喧哗逐城市，兄也萧条守环堵。仆童驯雅妻更良，男女膝下皆成行。女长适人止近里，男大为农不出乡。只今汝年六十七，我翁为叔汝为侄。岁时相看如父子，登堂过庭礼不失。弟昔省兄尽君欢，夜秉灯烛罗杯盘。兄前劝饮嫂劝餐，留我一月相盘桓。自从离兄仕下都，都城谁是悠悠者。万户清晨霜满裘，九衢白昼尘随马。朱门金锁午未开，我曹不敢骑马回。此时吾兄正稳卧，日高户外无人催。爱兄好静谢尘网，一卷道书常在掌。托身未肯附年少，举手何曾揖官长。顷来生事日看微，种麻自织身上衣。少儿从学长干蛊，我兄心中无是非。君不见人间岁月坐相迫，胡为东城复南陌。兄今已作白头翁，弟亦长辞青琐客。山中桂树况逢春，谷口桃花更照人。花前树下一壶酒，弟劝兄酬不畏贫。"
        },
        {
            "标题": "长安驿",
            "作者": "何景明",
            "内容": "暮雨萧萧云黯然，数家山下起炊烟。窗闻早雁秋多思，门对寒流夜不眠。远使正持三楚节，旧游曾扣九江船。驿程南去无穷路，来往风尘阅岁年。"
        },
        {
            "标题": "晚过田水南有赠",
            "作者": "何景明",
            "内容": "田郎闭门著书今几卷，我欲与子数相见。谑浪虽称青琐贤，经过罕识黄门面。\n长安雨积鞍马稀，堂下苔生集秋燕。四海何人问草玄，一经徒使桓谭羡。"
        },
        {
            "标题": "真空寺送人不及二首 其二",
            "作者": "何景明",
            "内容": "古路城中断，荒原寺半开。碧山从此去，芳草为谁来。\n野送空临水，燕歌独上台。林风暮吹急，归兴飒馀哀。"
        },
        {
            "标题": "贤隐寺别刘朝信",
            "作者": "何景明",
            "内容": "腊近孤城送客难，一尊萧寺共悲欢。山空木叶鸣风急，水曲松林背日寒。\n岐路人间妨跃马，十年天上忆鸣鸾。知君此去长安近，拟向云霄直北看。"
        },
        {
            "标题": "贤隐寺次刘朝信",
            "作者": "何景明",
            "内容": "翠壁青莲界，苍苔白石关。春来初出郭，日暮更登山。\n岁月频经眼，烟霞可驻颜。化城依宿处，自觉此身閒。"
        },
        {
            "标题": "九日夜过刘以正别士奇",
            "作者": "何景明",
            "内容": "重阳愁独酌，深夜喜相过。万里惟秦客，三杯亦楚歌。\n霜笳沉海月，风雁起滹河。醉别黄花去，能忘白玉珂。"
        },
        {
            "标题": "秋日杂兴十五首 其六",
            "作者": "何景明",
            "内容": "急杵繁砧一郡秋，西风落月万家楼。不知塞下征人怨，但见闺中少妇愁。"
        },
        {
            "标题": "关山月",
            "作者": "何景明",
            "内容": "关山月，夜照青海头。白骨征人怨，红颜少妇愁。少妇含嚬望月来，月明流影洞房开。\n岁暮机中缣素出，夜寒灯下剪刀催。年年捣衣明月秋，明月还随陇水流。\n闺里空教看破镜，沙场不见大刀头。"
        },
        {
            "标题": "寄题苍谷寺",
            "作者": "何景明",
            "内容": "曲水盘山地，松门路不分。青天望嵩少，白昼吐风云。\n过客空高兴，徵君自有文。霜钟翠微里，日暮渺相闻。"
        },
        {
            "标题": "至日二首 其一",
            "作者": "何景明",
            "内容": "一卧乡园晚，频看物候新。冰霜寒近腊，梅柳暗催春。\n直道何时泰，生涯旧业贫。萧条一杯酒，愁绝对佳辰。"
        },
        {
            "标题": "至日二首 其二",
            "作者": "何景明",
            "内容": "冉冉天时逼，悠悠人事催。坐观群物变，又见一阳回。\n远树朝晖发，孤城冻雾开。长安望不见，回首独馀哀。"
        },
        {
            "标题": "中元夜月",
            "作者": "何景明",
            "内容": "片月东城上，长风度早秋。光临青嶂发，影抱碧潭流。\n灏气沉沙浦，馀辉恋水楼。何人更吹笛，关塞不胜愁。"
        },
        {
            "标题": "中元节有感",
            "作者": "何景明",
            "内容": "去岁中元节，朝陵百职同。严趋神路左，遥拜孝园东。龙虎瞻王气，乾坤仰帝功。未回衡岳驾，空堕鼎湖弓。启兆龟图顺，编年凤历终。玉衣陈画幄，宝瑟瑀玄宫。北极犹前日，南薰亦旧风。病居逢此日，长望五云中。"
        },
        {
            "标题": "水营墅治田圃种树",
            "作者": "何景明",
            "内容": "樵隐安于山，农隐乐耕畔。由来事不同，各以性所玩。\n倚扉憩南冈，负杖行春岸。时泽冒原隰，远水增波澜。\n方塘菰蒲映，回渚凫鹜乱。插柳期息阴，列竹冀成竿。\n缘坡引行条，依墉植颓干。筑堤屏棼秽，激流代携灌。\n疏慵外经济，卑贱鲜忧患。谅怀原生耻，庶悟孔父叹。\n汲古缀遗言，欣焉秉柔翰。"
        },
        {
            "标题": "寄赠刘东山先生次林都宪韵",
            "作者": "何景明",
            "内容": "一疏归来卧旧山，几回天上识容颜。城边黄石留侯去，海内苍生谢傅閒。\n日月梦随天阙仗，烟波家在洞庭湾。南瞻江汉无多路，不得乘槎一往还。"
        },
        {
            "标题": "陇右行送徐少参",
            "作者": "何景明",
            "内容": "陇右地，长安西行一千里。秦日长城号塞垣，汉时故郡称天水。\n圣朝扫荡无烽烟，射猎之地为桑田。熟羌卖马常入塞，将军游骑不出边。\n知君风采古遗爱，扬策传符度关内。父老三秦望节来，犬戎诸夷遮马拜。\n开藩分道镇边尘，居守巡行历几春。熊轼朱幡今岳伯，豸冠白笔旧台臣。\n瓦亭之西半山谷，土室阴阴连板屋。落月孤城清渭源，寒云古碛黄河曲。\n十年此地曾游歌，别来风物今如何。竹花秋临鸟鼠穴，杨叶夕渡鱼龙波。\n回看万里风云色，少小趋庭泪沾臆。相送悲吟不尽情，关山陇坂高无极。"
        },
        {
            "标题": "到鄠简王敬夫",
            "作者": "何景明",
            "内容": "杜曲花无数，城南柳更重。去天惟尺五，隔岁一相逢。\n雨过春陂水，云开紫阁峰。好陪王学士，杯酒日从容。"
        }
    ],
    "对话内容": [
        {
            "Type": "宫廷官场对话",
            "Location": "明朝皇宫大殿",
            "Background": "何景明与同僚们正在讨论当今宦官刘瑾的权势，何景明表示对其专权的不满，提议应当增强文官的权威，维护朝廷的正道。",
            "Dialogue": "{\n    角色名:何景明  \n    动作:(微微拱手，神色凝重)\n    讲话:诸位，今日我欲言及宦官刘瑾之权势，实乃大明之大患也。权臣把持朝政，文官却饱受其压制，致使朝廷正道日渐萎缩，民生苦难加剧。此乃国之根本，非我等可坐视不理。自古以来，文官为国之栋梁，其权威不可轻易动摇。若我等不早日提倡文治，辅佐明主，恐将来国事将难以为继，岂不为我等所痛惜？我提议，重修科举制度，强化文官的地位，以还朝廷以清明之气，庶几可保万世之安宁。    \n}\n\n{\n    角色名:同僚A  \n    动作:(点头称是，双手交叠)\n    讲话:何兄之言，确实义理，我等深以为然。然则，朝中权臣势力如日中天，文官若欲增强自身权威，恐怕需得更为谨慎行事，方可有所作为。\n}"
        },
        {
            "Type": "诗词戏剧对话",
            "Location": "长安某诗社",
            "Background": "何景明与李梦阳、李纪等诗人聚会，大家围坐在灯下，畅谈诗词，何景明即兴作诗，大家热烈鼓掌，赞其才华，李梦阳则提到“前七子”之名。",
            "Dialogue": "{\n    角色名:李梦阳  \n    动作:(端坐在灯下，微笑着举杯)\n    讲话:何兄，今夜月色如水，实乃吟诗的良辰美景。不知你是否有诗作以分享？前七子中，何兄之才，皆知天下，今可否为我等作一首？\n}\n\n{\n    角色名:何景明  \n    动作:(微微一笑，缓缓提笔)\n    讲话:既然诸位有此雅兴，愚兄自当不负所托。月照江河，映照我心间，今作《月下吟》一首：\\n明月照江水，清风送夜凉。\\n孤舟随波行，月影共我长。\\n此情何所寄，唯愿与君畅。\\n我心如月明，愿与友共赏。\\n诸君共抚琴，醉笑对星光。\\n愿此夜长留，千古共此乡。   \n}"
        },
        {
            "Type": "书信交流",
            "Location": "何景明书房",
            "Background": "何景明正忙于书写给其弟弟何立的信，信中询问家中情况，并寄上自己的诗作，希望弟弟能多加品评。",
            "Dialogue": "{\n    角色名:何景明  \n    动作:(提笔，神情专注)\n    讲话:亲爱的何立，虽我身处朝堂，然心中常挂念家中之事。近日可好？家中一切可安宁？我所作之诗文，愿寄与尔，望尔多加品评，尔能以此为鉴，愈发精进。此信虽简，却是我对家中亲情的深切思念。\n}"
        },
        {
            "Type": "家庭市井对话",
            "Location": "信阳乡间",
            "Background": "何景明与邻里闲聊，讨论当年科举的经历，邻里称赞他的才华和为官的清白，何景明谦虚回应，强调“功名利禄皆非所求”。",
            "Dialogue": "{\n    角色名:邻居  \n    动作:(轻声交谈，笑容可掬)\n    讲话:何兄，听闻你在朝中任职，实乃我村之光。你之才华，令人敬佩，曾经的科举经历更是让人钦佩。对了，你可曾想过再参与科举，或许能再显风头，取得更高的官职呢？\n}\n\n{\n    角色名:何景明  \n    动作:(微微一笑，摇头)\n    讲话:我虽在朝中任职，但心中对功名利禄之追求，早已淡薄。自古功名如梦，荣华富贵皆非我求。我所愿者，唯愿为民造福，以文治国，传承文雅之风，庶几可得安宁，何必再逐逐浮名呢？  \n}"
        },
        {
            "Type": "宫廷官场对话",
            "Location": "明朝吏部",
            "Background": "何景明作为吏部员外郎，正在审核文书，讨论人事任命，强调选拔应以德才兼备为标准，得到同僚的赞同。",
            "Dialogue": "{\n    角色名:同僚B  \n    动作:(翻阅文书，神情专注)\n    讲话:何兄，此次人事任命中，如何看待新进士的表现？我听闻其中有几位颇具才华，或可成为我朝未来的栋梁。\n}\n\n{\n    角色名:何景明  \n    动作:(抬头，面带微笑)\n    讲话:此事甚为重要，若无德才兼备之人，何以维持朝廷之正道？我认为，选拔人才应以德行优先，才华其次，方能确保国家长治久安。若只是贪图表面之华，恐怕日后必将悔恨不已。  \n}"
        },
        {
            "Type": "家庭市井对话",
            "Location": "何家宅邸",
            "Background": "何景明的妻子张氏在院中与邻居闲聊，谈及何景明的诗文成就，邻居赞赏其才华，张氏则以温婉的态度回应，显得谦和。",
            "Dialogue": "{\n    角色名:张氏  \n    动作:(在院子里忙碌，轻声与邻居交谈)\n    讲话:何景明虽在朝中为官，但他为人谦和，常惦记家人。听说他最近又作了不少诗，真是才华横溢，令人自愧不如。\n}\n\n{\n    角色名:邻居  \n    动作:(点头，笑着)\n    讲话:正是，何兄如此有才，然却不忘本，令人敬佩。他的诗文传颂在外，想必也为你们家增光不少，要是我能有半分才华，便已心满意足。  \n}"
        },
        {
            "Type": "诗词戏剧对话",
            "Location": "岳阳楼",
            "Background": "何景明与友人一起游览岳阳楼，欣赏美景，何景明提笔写下《岳阳》，友人对其文学才华赞叹不已，纷纷请教其创作心得。",
            "Dialogue": "{\n    角色名:何景明  \n    动作:(轻抚笔杆，心事重重)\n    讲话:良友们，今日游览岳阳楼，我有一诗作，恳请诸君给予指正：\\n湘水悠悠碧波清，岳阳楼上望君情。\\n云山苍翠路漫漫，四海升平愿共鸣。\\n此地风光无限好，愿与君共醉此生。   \n}\n\n{\n    角色名:友人  \n    动作:(热烈鼓掌，神情激动)\n    讲话:何兄之才，真乃令人敬佩，诗词意境深远，令人陶醉！我等定要铭记此诗。  \n}"
        },
        {
            "Type": "书信交流",
            "Location": "何景明书房",
            "Background": "何景明正写信给其母李氏，表达对家的思念，并叮嘱母亲保重身体，信中还提及自己在朝中的所见所闻。",
            "Dialogue": "{\n    角色名:何景明  \n    动作:(提笔，心中思念)\n    讲话:亲爱的母亲，近日我在朝中一切可安，然心中常挂念家中之事，愿母亲保重身体，勿让忧虑侵扰安宁。此信寄上我所作之诗，愿母亲多加品评，盼能为您带去些许慰藉。  \n}"
        },
        {
            "Type": "家庭市井对话",
            "Location": "何家附近集市",
            "Background": "何景明带着儿子何洛文逛集市，教他如何识别优质的农产品，邻居见到父子俩，夸赞何景明教育有方。",
            "Dialogue": "{\n    角色名:何洛文  \n    动作:(拉着父亲的手，兴奋地说)\n    讲话:爹，你教我如何分辨这些农产品，我想将来能和你一起做出好田地。\n}\n\n{\n    角色名:何景明  \n    动作:(微微一笑，鼓励地说)\n    讲话:儿子，读书为先，做事为重，待人以诚，方能立足于世。此乃为父的教诲，希望你能铭记于心。  \n}"
        },
        {
            "Type": "宫廷官场对话",
            "Location": "陕西布政司",
            "Background": "何景明在任陕西提学副使，讨论当地教育改革，提倡重视乡试与科举，力求提升学子素质，以便为朝廷输送人才。",
            "Dialogue": "{\n    角色名:何景明  \n    动作:(在吏部认真审核文书，神色专注)\n    讲话:各位同僚，今次人事任命事关重大，必须以德才兼备为首要标准，方能确保国家长治久安。若只重视外表，必将酿成后悔。  \n}\n\n{\n    角色名:同僚C  \n    动作:(点头，表示赞同)\n    讲话:何兄所言极是，选贤任能，方为正道。  \n}"
        }
    ]
}