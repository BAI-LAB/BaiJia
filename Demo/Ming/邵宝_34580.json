{
    "基本信息": {
        "姓名": "邵宝",
        "性别": "男",
        "出生年份": "1460",
        "死亡年份": "1527",
        "享年": "68",
        "朝代": "明",
        "家庭区分": "未详"
    },
    "亲属关系": [],
    "其他关系": [
        "邵宝友的对象是童品",
        "邵宝为庄昶之学生",
        "邵宝为李西涯之学生",
        "邵宝学生为王问",
        "邵宝为邹浩所著书作序",
        "邵宝为李东阳所著书作序",
        "邵宝为林俊作墓志铭",
        "邵宝为王鏊作墓志铭",
        "邵宝为郭绪作墓志铭",
        "邵宝为葛嵩作墓志铭",
        "邵宝为杨淮作墓志铭",
        "邵宝为王奇作墓志铭",
        "邵宝为白弘作墓志铭",
        "邵宝为姚文灏作墓志铭",
        "邵宝为高贯作墓志铭",
        "邵宝为唐濂作墓志铭",
        "邵宝为张𤩽作墓志铭",
        "邵宝为陆广作墓志铭",
        "邵宝为陈实作墓志铭",
        "邵宝为屠熙作墓志铭",
        "邵宝为华津作墓志铭",
        "邵宝为华珵作墓志铭",
        "邵宝为杨子器作墓志铭",
        "邵宝为杨奇作墓志铭",
        "邵宝为万祥作墓志铭",
        "邵宝为苏锡作墓志铭",
        "邵宝为刘大夏作传",
        "邵宝为徐恪作传",
        "邵宝为白圻作传",
        "邵宝为李贡作传",
        "邵宝为李庶作传",
        "邵宝为张逊作传",
        "邵宝为华燧作传",
        "邵宝为厉升作传",
        "邵宝为罗玮作传",
        "邵宝为李东阳作祭文",
        "邵宝为吴宽作祭文",
        "邵宝为徐溥作祭文",
        "邵宝为罗伦作祭文",
        "邵宝为吴俨作祭文",
        "邵宝为宋礼作祭文",
        "邵宝为刘大夏作祭文",
        "邵宝为戴珊作祭文",
        "邵宝为傅瀚作祭文",
        "邵宝为丁玑作祭文",
        "邵宝为朱仪作祭文",
        "邵宝为陆广作祭文",
        "邵宝为陈熊作祭文",
        "邵宝为杨理作祭文",
        "邵宝为李东阳作祝词",
        "邵宝为毛珵作祝词",
        "邵宝为王绂之书、画作跋",
        "邵宝为石玠作临别赠言(送别诗、序)",
        "邵宝为欧信作临别赠言(送别诗、序)",
        "邵宝为周南作临别赠言(送别诗、序)",
        "邵宝为陆完作临别赠言(送别诗、序)",
        "邵宝为席书作临别赠言(送别诗、序)",
        "邵宝为李祥作临别赠言(送别诗、序)",
        "邵宝为胡伦作临别赠言(送别诗、序)",
        "邵宝为陈策作临别赠言(送别诗、序)",
        "邵宝为杨奇作临别赠言(送别诗、序)",
        "邵宝为储巏作临别赠言(送别诗、序)",
        "邵宝为严永濬作临别赠言(送别诗、序)",
        "邵宝为彭纲作义庄记",
        "邵宝为庞泮作神道碑",
        "邵宝为陈策作神道碑",
        "邵宝为华㫤作神道碑",
        "邵宝为于谦作墓表",
        "邵宝为王璠作墓表",
        "邵宝为施文显作墓表",
        "邵宝为胡琮作墓表",
        "邵宝为殷贵作墓表",
        "邵宝为陆广作墓表",
        "邵宝为华山作墓表",
        "邵宝为卢雍作墓表",
        "邵宝为毛澄作行状",
        "邵宝为李东阳作画赞(画像记)",
        "邵宝致书郑善夫",
        "邵宝致书李杲",
        "邵宝被致书由章懋",
        "邵宝收到杨廉的答书",
        "邵宝赠诗、文的对象是罗玘",
        "邵宝为蒋冕之建筑物题咏、记、命名",
        "邵宝为李嵩之建筑物题咏、记、命名",
        "邵宝建筑物得到章懋的题咏、记、命名",
        "邵宝为罗伦作学记（书院记）",
        "邵宝为徐溥所作诗文作序",
        "邵宝为都穆所作诗文作序",
        "邵宝为谢琛所作诗文作序"
    ],
    "入仕信息": [
        {
            "入仕方式": "科举: 进士(笼统)",
            "入仕年份": "1484",
            "入仕年龄": "未详"
        }
    ],
    "别名信息": [
        {
            "别名": "二泉先生",
            "别名类型": "未详"
        },
        {
            "别名": "国宝",
            "别名类型": "未详"
        },
        {
            "别名": "国贤",
            "别名类型": "字"
        },
        {
            "别名": "文庄",
            "别名类型": "未详"
        }
    ],
    "任职信息": [
        {
            "官职": "副都御史",
            "起始年份": "未详",
            "结束年份": "未详",
            "任职方式": NaN,
            "任职地点": "[未详]"
        },
        {
            "官职": "礼部尚书",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "礼部尚书",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "礼部尚书",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "礼部尚书",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "提学副使",
            "起始年份": "未详",
            "结束年份": "未详",
            "任职方式": NaN,
            "任职地点": "江西布政司"
        },
        {
            "官职": "提学副使",
            "起始年份": "未详",
            "结束年份": "未详",
            "任职方式": NaN,
            "任职地点": "江西布政司"
        },
        {
            "官职": "提学副使",
            "起始年份": "未详",
            "结束年份": "未详",
            "任职方式": NaN,
            "任职地点": "江西布政司"
        },
        {
            "官职": "提学副使",
            "起始年份": "未详",
            "结束年份": "未详",
            "任职方式": NaN,
            "任职地点": "江西布政司"
        },
        {
            "官职": "提学副使",
            "起始年份": "未详",
            "结束年份": "未详",
            "任职方式": NaN,
            "任职地点": "江西布政司"
        },
        {
            "官职": "巡抚",
            "起始年份": "未详",
            "结束年份": "未详",
            "任职方式": NaN,
            "任职地点": "贵州巡抚"
        },
        {
            "官职": "总督漕运",
            "起始年份": "未详",
            "结束年份": "未详",
            "任职方式": NaN,
            "任职地点": "[未详]"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "许州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "许州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "许州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "许州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "许州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "许州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "许州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "许州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "许州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "许州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "许州"
        }
    ],
    "地理信息": [
        {
            "地名": "无锡",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "无锡",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "无锡",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "无锡",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "无锡",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "无锡",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "无锡",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "无锡",
            "地址类型": "户籍地",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "容春堂前集",
            "著述年份": "1519",
            "著述角色": "未详"
        },
        {
            "著述名称": "泉斋勿药集:十四卷",
            "著述年份": "1506",
            "著述角色": "未详"
        },
        {
            "著述名称": "简端录 十二卷",
            "著述年份": "未详",
            "著述角色": "撰著者"
        },
        {
            "著述名称": "对客燕谈 一卷",
            "著述年份": "未详",
            "著述角色": "撰著者"
        },
        {
            "著述名称": "定性书",
            "著述年份": "未详",
            "著述角色": "撰著者"
        },
        {
            "著述名称": "漕政举要",
            "著述年份": "未详",
            "著述角色": "撰著者"
        }
    ],
    "社会区分": [
        "理学家",
        "[为官者：文]"
    ],
    "机构情况": [],
    "经历事件信息": [],
    "财富情况": [],
    "个人简介": [
        "邵宝（1460-1527）字国宝，号二泉，江苏无锡人，成化二十年（1484）进士，历为江西提学副使，官至南京礼部尚书，谥文庄。文典重和雅，诗清和淡薄。著有《简端二馀》《慧山记》《容春堂集》等。 ► 邵宝的诗文(690篇)"
    ],
    "诗词文章内容": [
        {
            "标题": "山中杂诗 其一",
            "作者": "邵宝",
            "内容": "一派泉分九窍流，地中窍窍尽通幽。行人到此肠堪断，不用松风满月楼。"
        },
        {
            "标题": "东山公书来问久无书舟中作书怅然有感",
            "作者": "邵宝",
            "内容": "不上山翁书，非懒亦非傲。知我者谓谁，而不能一报。\n平生观物心，未得从吾好。世途渺江湖，执简靡所告。\n章水东北流，秋日波浩浩。惟有匡庐峰，万变犹古貌。\n吾将作新图，用为识者道。"
        },
        {
            "标题": "山中送春三绝 其二",
            "作者": "邵宝",
            "内容": "留春不住送春归，多事杨花点客衣。有兴重来那用约，青山白发久忘机。"
        },
        {
            "标题": "偶闻书香",
            "作者": "邵宝",
            "内容": "少爱新书楮墨香，不辞书价借钱偿。坐来精舍还怀旧，海鹤诗中万卷堂。"
        },
        {
            "标题": "至亡女七儿墓",
            "作者": "邵宝",
            "内容": "日无光兮风色寒，望儿坟兮心悲酸。坟有土兮土有棺，儿咫尺兮欲见难。\n浇浇坟头酒易乾，纸成灰兮散漫漫。散漫漫，魂不返，清泪下兮盈酒"
        },
        {
            "标题": "山中杂诗 其二",
            "作者": "邵宝",
            "内容": "八年月会七人同，山水之间一醉翁。就里园翁更奇绝，每留馀兴托恢公。"
        },
        {
            "标题": "王友石渭川烟雨图为施克文题",
            "作者": "邵宝",
            "内容": "此老胸中有渭川，笔端能雨复能烟。休论画法如书法，曾向松庵读史迁。"
        },
        {
            "标题": "棕蒲 其一",
            "作者": "邵宝",
            "内容": "棕榈根老久应捐，漫托昌阳为引年。露下高天秋涧冷，山中人作水中仙。"
        },
        {
            "标题": "山中送春三绝 其一",
            "作者": "邵宝",
            "内容": "三月中旬已送春，蔷薇架畔木香新。能黄能紫非无色，终与东风隔一尘。"
        },
        {
            "标题": "钓鱼词",
            "作者": "邵宝",
            "内容": "芦花秋水浅，不用系扁舟。便是被风飘去，不到海东头。\n莫问蓬莱何处，莫问瀛洲何处，适意是真游。乾坤千万古，遗下这风流。\n一竿三尺线，轻飏钓鱼钩。更爱相亲相近水中鸥。\n不看溪风山月，即看渚蒲汀草，自识春秋。沧洲吾道在，江汉日悠悠。"
        },
        {
            "标题": "舟中和唐诗五首 其三 岳阳晚景",
            "作者": "邵宝",
            "内容": "木下秋风起，青山送雨归。日低真见落，云远不知飞。\n江色烟中淡，鸿鸣渚外稀。倚阑情未极，寒气湿人衣。"
        },
        {
            "标题": "坐燕居亭怀莫如山",
            "作者": "邵宝",
            "内容": "观物年来眼近真，燕居亭上有閒人。雷声连送两朝雨，花事顿消三月春。\n木芍药阑青草长，石菖蒲沼绿波新。南沙有客应同兴，何日相过洗渴尘。"
        },
        {
            "标题": "萤",
            "作者": "邵宝",
            "内容": "过楼还绕井，入户更深深。老可观书卷，惟应照我心。"
        },
        {
            "标题": "冉泾书院十二咏 其十二 雪浪石菖蒲",
            "作者": "邵宝",
            "内容": "坡翁爱兹石，铭在莲花盆。吾以种菖蒲，珍重如前闻。"
        },
        {
            "标题": "舟中和唐诗五首 其二 晚至华阴",
            "作者": "邵宝",
            "内容": "西瞻自夙心，歇马向山阴。玉井连云远，金茎入露深。\n半峰留夕照，万籁起秋林。往事今何在，温泉未陆沈。"
        },
        {
            "标题": "舟中和唐诗五首 其一 游少林寺",
            "作者": "邵宝",
            "内容": "西出登封县，来寻古少林。幢开青嶂近，钟隐白云深。\n雨积溪初霁，峰遮日早阴。长廊诗刻满，拂拭倩僧吟。"
        },
        {
            "标题": "舟中和唐诗五首 其五 晚发五溪",
            "作者": "邵宝",
            "内容": "晚鼓溪船发，秋风动楚天。月生洲杜外，烟起渚鸥边。\n野艇横村渡，农蓑散水田。夜凉何处宿，远思正相牵。"
        },
        {
            "标题": "舟中和唐诗五首 其四 经废宝庆寺",
            "作者": "邵宝",
            "内容": "山中留古寺，门对夕阳开。苓露松春长，鸦风鹤夜回。\n佛龛尘伏鼠，僧榻雨封苔。解得真空意，荒凉未足哀。"
        },
        {
            "标题": "匏翁东庄杂咏九首 其九 曲池",
            "作者": "邵宝",
            "内容": "曲池如曲江，水清花可怜。池上木芙蓉，红映池中莲。"
        },
        {
            "标题": "蛩",
            "作者": "邵宝",
            "内容": "隐隐复悠悠，虫鸣早应秋。夜凉人未寝，草露湿阶头。"
        },
        {
            "标题": "修庙学诗九章",
            "作者": "邵宝",
            "内容": "翼翼庙学，维邑于教。弦斯诵斯，自昔斯肇。有宫有墙，有坛有堂。\n孰今斯荒，乃或不蘉。"
        },
        {
            "标题": "周文襄公颂",
            "作者": "邵宝",
            "内容": "我怀文襄，古之遗爱。去公百年，典型犹在。惟遗爱一言，寔自仲尼。\n称郑之侨，今千载馀。继者何少，子产初政。人欲杀之，歌者如水。\n及再歌也，又恐其死。公之始至，白地有谣。经营宣力，二纪三朝。\n苟利于民，遑恤在已。我思古人，子产哉是。儗名山嘉树，孰非甘棠。\n勿剪勿代，公貌在堂。我门于题，于戏不忘。"
        },
        {
            "标题": "荆蛮操",
            "作者": "邵宝",
            "内容": "彼有物兮不可以取。我有心兮不可以语。不可以语兮安可以处。\n荆蛮渺兮何许。逝将徂兮终我攸宇。吁嗟乎，苟获我心兮孰非我所。"
        },
        {
            "标题": "明妃辞",
            "作者": "邵宝",
            "内容": "妾行入毡帐，宠爱非汉宫。妾心有恨，千古无终穷。\n妾生汉宫人，妾死汉陵土。君王不知妾，妾心良独苦。\n去有路，还无期。君命妾，焉逃之。我思古人非我时。\n我恨娄奉春，不恨毛画师。"
        },
        {
            "标题": "海鹤辞",
            "作者": "邵宝",
            "内容": "尾闾泄兮终古，扶桑崦嵫兮晨复莫。望美人兮未徕，予周章兮四方上下。\n孰援斗兮酌桂浆，天路昧兮西风凉。罾何为兮木末，蛟何为兮山阳。\n彼凫雁兮膏粱，凤凰翼兮焱高翔。骐骥不秣于天厩兮，驽骀驰骋乎康庄。\n鹤为物兮仙灵，脱樊笼兮冥冥。泬寥兮海阔而天清，一声鸣兮彻紫青。\n应沆瀣兮未明，唤群鸡兮梦醒。谓鹤兮安处，时回顾兮寰宇。\n冀万一兮飞来伫，江涓兮愁予。"
        },
        {
            "标题": "阙题 送司徒叶公致仕",
            "作者": "邵宝",
            "内容": "三朝元老，忽赋归来，未了君王眷瞩。平生事满丹青，有何不足。\n乡里争看天上人，笑声喧动西湖曲。从今后、山南山北，到处随吾所欲。\n曾读汉唐宋，许多年，只一本名臣录。试与从头点检，几人全福。\n天留绿野旧规模，清风吹醒红尘目。任教他、桃李开遍，公门不如松菊。"
        },
        {
            "标题": "毁龙骨辞",
            "作者": "邵宝",
            "内容": "变化风雨兮上下于天。古人有言兮维龙则然。龙曷能然兮乘气与时斯以体乾。尺窟兮非渊。\n勺水兮非川。彼朽骨兮几何岁年。击鼓兮田田。巫舞兮翩翩。\n士女会兮如廛。龙无灵兮胡托彼传。龙有灵兮彼胡制旃。骨则何罪兮巫之愆。\n逐彼巫兮毁斯骨。为吾民兮辟妖物。"
        },
        {
            "标题": "拟子陵辞",
            "作者": "邵宝",
            "内容": "陵来为臣。陵亦有言，辅义怀仁。吾丧我守。臣于何有。\n陵去为友。客星犯兮，日月光。故人卧兮，江湖长。来时心，去时迹。\n山有云兮，江有石。"
        },
        {
            "标题": "于烈妇辞",
            "作者": "邵宝",
            "内容": "贼来贼来，贼来辱我。辱我不可，不如杀我。我身有如玉，可杀不可辱。\n仓卒无所逃，一死万事足。君不见邻家有妇，忍辱随贼上马行，风尘历尽终无生。"
        },
        {
            "标题": "哀秦封君辞",
            "作者": "邵宝",
            "内容": "违先生盖数载兮，忽南向以兴嗟。望碧山而不可往兮，渺愁云于天涯。\n问九原之安在兮，慨德音之永遐。维先生之明哲兮，固神启而天赋。\n筮遇履而之无妄兮，曰坦坦其幽素。服兰菊而佩蘅兮，步前修以为度。\n春与秋其汲汲兮，恐岁年之迟暮。惟至美不能以终秘兮，于灿发于文章。\n窥门墙乎汉魏兮谐律吕于中唐。挥贾涕于太息兮，舒孙啸于独伤。\n知先生谓为逸民兮，不知者曰其忘世。言博利以为仁兮，守善藏以为智。\n维厥子之登庸兮，亦讵非先生之所施。繄太邱之率物兮，树东京之高风。\n越弘景之退处兮，乃托迹于神农。众剪剪于寻丈兮，亦孰能知夫所从。\n苟此志之不愆兮，又何分乎达与穷。始趋涂之各异兮，终要归以皆同。\n徵孟生之为贞兮，附陶氏之为靖。曰舆情其既公兮，信棺盖而后定。\n彼曷其独不死兮，顾偷生之为幸。呜呼先生兮，庶其得正。\n怅余怀之无聊兮，掩遗编以长谣。极四方与上下兮，肆远索而旁招。\n典刑辽阔兮，里社萧条。彼水之澨兮，山之椒。先生不归兮，使我心劳。"
        },
        {
            "标题": "奉寄东山先生",
            "作者": "邵宝",
            "内容": "一杖两童子，朝出及暮归。野服取自适，不须制荷衣。\n放鹤湖上山，钓鱼水中矶。花开复鸣鸟，相对各忘机。"
        },
        {
            "标题": "卫河舟中",
            "作者": "邵宝",
            "内容": "河水日以缩，河柳日以黄。凛风吹杲日，草上馀残霜。\n漕舟返从北，牵挽何匆忙。相逢问前路，群盗势且张。\n山东数千里，何人不奔亡。我师一当百，直气浮剑铓。\n万全待时至，左次非翱翔。我筮遇坤乾，方长欣初阳。\n剥极行见复，彼哉孰能当。所嗟六合中，真元化痍疮。\n欲哭复吞声，短歌不成章。"
        },
        {
            "标题": "满庭芳 送林方伯考绩",
            "作者": "邵宝",
            "内容": "春满吴山，花深薇省，徵书将下天边。画船开处，人道似登仙。\n不待天官书考，御屏上、姓字高悬。最好是，甘棠蔽芾，重赋召南篇。"
        },
        {
            "标题": "水调歌头 送吕宪副之云南",
            "作者": "邵宝",
            "内容": "晴色豁双眸，玉节向南游。乍离天上宫阙，声名已到遐陬。\n试看平生名节，好似迎风寒露，冰在玉壶秋。万世朝廷法度，一一请从头。\n笑谈里，使化外，慕中州。皇仁随处，宣布车骑肯淹留。\n民有衔冤茹苦，吏有甘刑黩货，凭我使君筹。天子有明见，不日召咨诹。"
        },
        {
            "标题": "蝶恋花 其一",
            "作者": "邵宝",
            "内容": "三年卧病今年好。二月春寒，又被东风恼。古人诗语今人道。\n傍柳随花方未了。"
        },
        {
            "标题": "玉烛新 送陆宪长之江西",
            "作者": "邵宝",
            "内容": "今岁春王正。报道大江西，宪台增胜。寒生万壑，冰壶里、更明月相辉映。\n浙江今日，清风动处秋潮定。捲山雨、百鉴堂前，为万姓新观听。"
        },
        {
            "标题": "蝶恋花 其二",
            "作者": "邵宝",
            "内容": "相逢谁谓吟诗瘦。闻道春来，筋力全胜旧。曾将春酒遥称寿。\n今年准拟明年又。"
        },
        {
            "标题": "蝶恋花 其三",
            "作者": "邵宝",
            "内容": "故人千里书中意。前日江山，今日还增气。呼童为扫门前地。\n观风使者春将至。"
        },
        {
            "标题": "蝶恋花 其四",
            "作者": "邵宝",
            "内容": "屈指一阳今九九。绿起郊原，草色无还有。燕子归来应不久。\n主人病后初开酒。"
        },
        {
            "标题": "闻钱希翁讣",
            "作者": "邵宝",
            "内容": "海鹤奄以逝，海天邈难招。高鸣尚我耳，寻声竟寥寥。\n伊昔来鸣初，居然破群嚣。中鸣发天妙，寡和多见嘲。\n老心在万里，有林不成巢。彩凤云冥冥，青田草萧萧。\n哀音天弗闻，引吭徒为劳。乃今蜕世纷，复得返逍遥。\n仙骨当不朽，我铭瘗江皋。"
        },
        {
            "标题": "用韵再答",
            "作者": "邵宝",
            "内容": "我方困于酒，因君亦思止。公心周诰前，兴在陶诗里。\n尝观复初爻，端拜颜氏子。所贵进我德，宁顾俗憎喜。\n但恐言语多，口过从兹起。圣贤本在人，浊醪空妙理。\n曲生虽可交，终然不如已。公能透此关，不止自止矣。\n如操有舵舟，何患江无涘。愿勿逾此心，恒若承大祀。"
        },
        {
            "标题": "寄黄肇庆",
            "作者": "邵宝",
            "内容": "长歌杜甫诗，怀人渺云树。悠哉两地心，乃不阻途路。\n我于黄民曹，深识离别趣。民曹去多年，江湖各烟雾。\n忧怀对高旻，实以天下故。一官分计司，未足云遭遇。\n堂堂司徒堂，建明盖尝屡。观其章奏间，时出艰险句。\n极力排权豪，倾衷写贞素。济时挟经纶，谈笑亦兹寓。\n别来劳我心，如水日东注。昨闻祥琴调，云衢复将骛。\n信州吴越冲，我驾久停步。所冀承清言，慰我夙瞻顾。\n汛扫玉山亭，拟坐今宿度。奈何消息稀，令人益生慕。\n我往君乃来，一会真有数。三复鹅湖书，恨倚前轩柱。\n迩得肇庆除，报书道应误。劝君行勿迟，南海方勤戍。"
        },
        {
            "标题": "款鹤",
            "作者": "邵宝",
            "内容": "鹤如避世人，与世真落落。道人如鹤心，肯以鹤待鹤。\n鹤宾我为主，珍重一饮啄。有粟唯恐粗，有水唯恐浊。\n吾吟鹤亦鸣，吾舞鹤亦跃。虽无语言交，臆对知鹤乐。\n不然徒粟水，鹤兮在寥廓。"
        },
        {
            "标题": "都昌阻风用陈后山韵与诸生",
            "作者": "邵宝",
            "内容": "北风朝将东，濛濛复江雨。云谷淡还浓，匡庐渺何许。\n水神本无心，似为行人怒。望望落星湾，只尺不可渡。\n左蠡悬孤厓，古号险阻所。猛夫纵当前，焉用力扼虎。\n忆当岚光开，诗景恣探取。风雩寄晴峰，点也吾与汝。\n晦明固有时，今昔异闻睹。布泉水双绅，炉峰烟一缕。\n船窗坐无聊，令人邈怀古。悠悠黄鹤楼，远思孰能禦。\n宁辞酒杯宽，更爱诗律富。江氛有恒占，倚津问行贾。\n冥冥白映空，洞庭浸全楚。南风一转移，至日堪指数。\n诸生故多情，侍我同笑语。大哉天地间，茫茫分散聚。\n题诗记淹留，知者书付与。"
        },
        {
            "标题": "送张东白先生赴南京太常",
            "作者": "邵宝",
            "内容": "张公经纶资，海内望所属。如云夙从龙，退复卧岩谷。\n寻常都市中，人拟丹崖玉。静观极幽深，浑噩书数屋。\n清风动冠绅，门生满南服。两朝三大制，承命入天禄。\n椽笔追典谟，名冠作者录。三年未尝淹，一官不啻足。\n先忧激深衷，时骋江湖目。琴高独听音，棋老傍观局。\n翻然读礼馀，有命领宗祝。南都今镐丰，陵庙故祗肃。\n公心对神明，行哉副宸烛。恭惟圣祖灵，陟降在于穆。\n百年礼与乐，旧典行可复。皇思任老成，至治期从欲。\n论道赞鸿猷，舍公又焉卜。"
        },
        {
            "标题": "赠刘用熙次白岩 其三",
            "作者": "邵宝",
            "内容": "江水日夜流，春来两涯满。君家钓矶边，直钩自昏旦。\n争席者何人，忘机不知谴。登高望中原，周道元坦坦。\n启蓍得明占，山水互成蹇。八音正谐和，还爱磬立辨。\n商歌尽离骚，反和谁子善。虞陛垂衣裳，孔庭进瑚琏。\n青云乃君宜，野处无乃舛。知音满乾坤，有力竞推挽。\n伤哉附势繁，尚矣言利罕。衡门闭青春，矻矻事脩纂。\n回思白岩诗，同心利金断。我怀如白岩，闻诗色堪赧。\n我昨造君庐，食饮方衎衎。阶除鸟雀鸣，鹿也游町疃。\n天籁时一声，泠风动群窾。昔闻卧龙翁，长啸比乐管。\n尚论三代下，斯人实冠冕。客从隆中来，遗我书一卷。\n与君共展之，疾读不可缓。春气日以深，江汉日以远。\n赠处古有规，勿惮吾侃侃。笑指东山巅，松枝正堪晚。"
        },
        {
            "标题": "赠刘用熙次白岩 其二",
            "作者": "邵宝",
            "内容": "我昔在东省，君来语时时。远穷姚姒上，微言折群辞。\n黄卷独与对，执笔分从违。季通难书易，夙为晦翁知。\n岂知世途内，嫫母憎西施。君行督淮赋，琴鹤相追随。\n著书数万言，鸢鱼见潜飞。别去愿努力，名山以为期。\n他日唐一经，作者非君谁。"
        },
        {
            "标题": "止酒和邃庵先生",
            "作者": "邵宝",
            "内容": "戒酒如障川，岂不立可止。但恐矫杜心，变在太过里。\n无量垂明文，万古师孔子。不可善学可，闻诗为公喜。\n维时月在寅，岁事从兹起。谁云小大殊，谨始同一理。\n我方醉公醇，乃辱谓知己。来者公得之，往者吾过矣。\n在德不在酒，公量日无涘。荅公述周书，尚克羞馈祀。"
        },
        {
            "标题": "送李惟正",
            "作者": "邵宝",
            "内容": "秋气驱炎歊，长途向清凉。有客别我去，千里东南行。\n客也试台吏，经纶乃中藏。诏归荷君赐，慈母方在堂。\n囊空无长物，杂遝罗群芳。腰悬古时剑，一拂万丈光。\n登山桂作屩，涉水兰为桨。瞻依略东岱，靡靡逾河梁。\n挽之竟莫留，欣然倒壶觞。问客不我荅，兴歌漫成章。\n激昂露衷曲，古意何悠扬。馀音未断绝，起视高云翔。\n云翔不能定，目极秋天长。我闻壮其意，欲赠何所将。\n珍重复珍重，此意愿勿忘。"
        },
        {
            "标题": "望庐山",
            "作者": "邵宝",
            "内容": "昔年登少室，我眼凌北州。迩来十年馀，复作匡庐游。\n匡庐表南服，盘据长江流。望之百里外，势与云俱浮。\n五老未能辨，怀仙入冥搜。明朝杖碧玉，飞上高峰头。"
        },
        {
            "标题": "送周宪使用杜韵",
            "作者": "邵宝",
            "内容": "人生交道无去住，送君望极章江雾。水如别思注壶觞，侑以西山古松树。\n松有青枝未足奇，奇在冰霜万峰莫。旧鹤仍随赵老装，新骢犹识桓郎路。\n岭南民物昔又今，烦君为问彫疲故。秋来瘴海连黄茅，一洗迎风玉壶露。\n浩歌向君击节馀，几多郁抱从今除。古人忧乐天下耳，数语请检希文书。\n庙堂从容他日地，回首江湖云杳如。"
        },
        {
            "标题": "为许昌言员外题画",
            "作者": "邵宝",
            "内容": "两峰先生癖山水，游遍江南犹未已。偶披此画爱郭熙，一段风烟在屏几。\n澄湖东流中有梁，转盻却似孤山傍。长松落落滴空翠，草满幽径含春香。\n渔舟往来日西夕，自爱閒身共泉石。沧浪歌罢海月高，欲起逋仙问畴昔。\n千峰万峰深复深，白云出入元无心。鸿飞冥冥鹤渺渺，岁岁东风花满林。\n先生有怀极驰骛，瓣香每吊精忠墓。小车山北还山南，东将入海随烟雾。\n胸中丘壑眼中人，坡翁以后多风尘。冷泉亭上一杯酒，公与湖山谁主宾。"
        },
        {
            "标题": "寿潘玉林七十",
            "作者": "邵宝",
            "内容": "玉林早入诗坛中，及见前辈诸诗翁。而今老矣复开社，后生执简争相从。\n年来甲子十者七，鬓发如丝眼如漆。幅巾藜杖水复山，晚归更有轩容膝。\n腊梅花开春正酣，惠风日日从东南。两兄同堂三子侍，西阶宾客群来参。\n一杯复一杯，有寿如此酒。太和方絪缊，造化在公手。\n我有青蜡烛，贻者庐山人。照君琅玕席，永此长生辰。\n君不见庭前猗猗数竿菉，谁遣称林又名玉。为君歌抑诗，和之以淇澳。"
        },
        {
            "标题": "寿莫母何安人",
            "作者": "邵宝",
            "内容": "安人竹鹤之曾孙，闺门尚有清风存。来归驾部甫三七，又七寒暑哀声闻。\n哀声未已贤声起，寂莫深帏谢罗绮。花开花落经几春，只尺中门不曾启。\n五花云锦鸾回旋，一番手展一悽然。诸孙忽见少且长，三子宁知后与前。\n尔来五十开宾筵，众宾齐赋共姜篇。颂兴闾里传闻地，例及朝廷旌表年。\n君不见庭中萱草梁间燕，天为高堂侑觞献。猗今之乐乐未央，世间那有瑶池晏。"
        },
        {
            "标题": "赠刘用熙次白岩 其一",
            "作者": "邵宝",
            "内容": "友道久寥落，每叹知音希。伐木歌故在，山蹊草离离。\n吾昔游京国，数公幸相依。惠我以明德，不啻食与衣。\n尚论古之人，未敢轻生讥。刘公湖南彦，元思更洞微。\n瑶琴出故匣，朱弦映星徽。一唱仅三叹，谁欤领其几。\n君志在纂述，不见朱与绯。纷纷竞前进，江湖固君宜。\n彼庸不知君，爱惜徒尔为。君行视郡符，谢病勤公移。\n犹举一二政，阖郡怀威慈。尺疏告天子，扬帆指云矶。\n譬如善御者，君其范我驰。予言指江水，欺君有如斯。"
        },
        {
            "标题": "王宣溪先世铁拄杖歌奉次西涯先生韵",
            "作者": "邵宝",
            "内容": "采诗先生笔如铁，铁作拄杖如持节。楚江东西往复还，老兴相追几年月。\n击之不折镕不流，化为何物今何州。上摩星辰下入水，未到周南应未休。\n遗名在世收不去，时复精光照烟雾。宣溪笑和涯翁歌，歌向庐山最高处。\n我来为尔意独存，行歌再过宣溪门。杖兮杖兮谁可问，望断天涯云满身。"
        },
        {
            "标题": "雪中题陈工部画用苏韵",
            "作者": "邵宝",
            "内容": "马蹄踏遍秋风叶，客怀还赏长安雪。焚香小院对此图，此人此景俱清绝。\n恍然不识是何方，冻云压峰峰欲折。草亭孤坐非君谁，閒从水泡观生灭。\n秋林老笔逼夏圭，千载风神一挥掣。得来价直奚可论，万镒黄金千綵缬。\n羡君平生有高趣，下视尘寰真不屑。明朝持此归江南，小舸乘风去如瞥。\n也知象意君自得，我为题诗皆赘说。欲分半幅遮眼前，剪刀安得并州铁。"
        },
        {
            "标题": "九江赠冯地官",
            "作者": "邵宝",
            "内容": "东曹故人东道主，今雨相逢如旧雨。江边新阁速我登，坐阅千帆集烟渚。\n百年榷政如江风，倏平忽险胡能同。平涵云日浴凫鹭，险鼓雷雨腾蛟龙。\n我行观风四经此，野有歌谣民有史。燕南楚北天茫茫，青眼高歌对吾子。"
        },
        {
            "标题": "次杨仪部韵题陆章丘卷",
            "作者": "邵宝",
            "内容": "信州分司方晓起，忽闻客报惊我耳。江边揖罢始知君，何不先驰书一纸。\n与君登第俱少年，俯仰于今几星纪。中间往往见文章，出入韩苏窃钦企。\n君才磊落滞州县，上书再至长安邸。也知造物能戏人，拂袖归欤卧乡里。\n登临到处兴不穷，手向林园植桐梓。古人固有神仙流，今人如君亦其比。\n不然落笔对宾客，挥霍风云乃如此。寒冰玉壶秋在悬，鼎腹笑杀彭亨豕。\n等閒解摈不足作，聊复群游向吴市。酒酣拔剑思益豪，望入湖天极茫瀰。\n功名有地重弹冠，富贵无人轻脱屣。大江西南五老峰，万年青落鄱阳水。\n山中尘远多神仙，闻君欲来招更傒。载赓李白香炉篇，肯后前人作山耻。\n余官兼领白鹿洞，台石琼瑶席云绮。停车一坐数十日，跫然空谷欣闻履。\n留君同游君不住，为君作歌歌浩矣。"
        },
        {
            "标题": "林泉家庆歌",
            "作者": "邵宝",
            "内容": "地官为诗寿外姑，却作林泉家庆图。林泉谁欤地官舅，家人大义宜从夫。\n伟哉林泉五男子，女子子孙仍倍此。孺人稀寿正康彊，玉树芝兰满庭戺。\n塘庄第宅森相联，板舆胜日相周旋。四时和气入盂鼎，山果甘脆江鱼鲜。\n向来家法主母贤，诸郎承业今蕃延。诗书礼乐久成习，长似林泉未老年。\n百年志体真两得，一杯春酒人争先。此时母也谢未许，方忆林泉偕笑语。\n朝看调膳暮问衣，秋阅登禾春弄杼。母兮此心上有皇天知，报以诸福更百千岁如一时。\n贤甥地官祝在图与诗。君不见萱花丛开傍慈竹，忧怀释尽长对猗猗菉。"
        },
        {
            "标题": "石田画卷",
            "作者": "邵宝",
            "内容": "石田老人写生手，都从观物心中来。不须更作体物语，要使花开花便开。\n化工画笔只毫发，惧泄天机不令发。红红紫紫数十枝，已具春秋四时法。\n国宾神交能此翁，小亭燕坐无言中。池鱼庭草各形色，抚卷一笑披光风。\n二泉道人不识画，随处看花付清话。题诗漫欲为花评，秋草菲菲满江介。"
        },
        {
            "标题": "舟行漫述",
            "作者": "邵宝",
            "内容": "丁卯勘矿在浙东，戊辰湖南督逋税。己巳漕师领入朝，庚午幸得山中睡。\n山中浚泉当治河，数月功成自作歌。歌罢还将刻山石，前日功名无此多。\n敕书临门抚边土，上疏恳辞臣有母。疏辞未达符且来，行止两端心独苦。\n儿行奉母捧敕书，回首江天思有馀。"
        },
        {
            "标题": "草庐三顾图",
            "作者": "邵宝",
            "内容": "卧龙冈头秋叶黄，有人抱膝韬精光。磻溪莘野今远矣，独将道义论行藏。\n赭衣将军赤帝胄，欲猎中原驱猛兽。驾言三顾一笑同，不用千金为称寿。\n静观天下如观棋，扰扰纷纷徒尔为。聊于要处著片语，风驱电灭当何时。\n危哉汉鼎峙三足，正统奄奄在西蜀。君臣鱼水古所难，四海焚如见双玉。\n管邪乐邪伊吕邪，云霄万里天无涯。可怜后主不足辅，回首永安空翠华。"
        },
        {
            "标题": "惠山杂歌 其六",
            "作者": "邵宝",
            "内容": "南祠忠定北文襄，千古青山两瓣香。莫问前朝松柏树，祗今何处有甘棠。"
        },
        {
            "标题": "惠山杂歌 其二",
            "作者": "邵宝",
            "内容": "箫鼓迎神神下山，香烟满路送神还。安得村村无病苦，灵泉不动庙门閒。"
        },
        {
            "标题": "费母寿歌",
            "作者": "邵宝",
            "内容": "鹅湖山前江水长，梅花欲开春酒香。满堂宾客拜寿母，眼中孙子森成行。\n黑头从子魁且相，一月三书问无恙。参翁他日曾相勤，吕梁碑在新亭上。\n古之世族今费宗，文章科第声隆崇。愿母百岁主内政，再振河东柳氏风。"
        },
        {
            "标题": "挽华司勋汝和",
            "作者": "邵宝",
            "内容": "瑚琏之器华司勋，十年远别长思君。留都典籍国与立，目睹成宪恢前闻。\n司勋家世故有文，台阁省寺联清芬。民曹两考两书最，馀兴却忆江东云。\n自公退食弦南薰，秦淮坐对波沄沄。神仙中人在图画，回首世路徒纷纭。\n胡为异境复此分，蓬莱有径瀛无濆。我怀畴昔一洒泪，吟倚楚天终夕曛。"
        },
        {
            "标题": "惠山杂歌 其四",
            "作者": "邵宝",
            "内容": "漪澜堂下水长流，暮暮朝朝客未休。纵有《茶经》无陆羽，空教煎白老僧头。"
        },
        {
            "标题": "过百步洪吊苏墨亭",
            "作者": "邵宝",
            "内容": "我来长洪初落波，波光映石机穿梭。两崖微露古铁色，绝无纤垢非人磨。\n泊舟分司纵瞻眺，喜见旧刻留东坡。山人乘月作何状，犹想野服裁秋荷。\n仙翁幻语僧解悟，起成万泡沈千涡。滔滔一泻数百里，昔人浪诧谈悬河。\n高歌激烈应山谷，星斗入水皆森罗。更看笔力九鼎重，寻常转挽须双驼。\n冬官好事取入室，灵物得所方委蛇。迩来霖潦复深没，劳我拂拭尘盈窠。\n古今俯仰叹陈迹，惊湍骇浪如予何。题诗草草告河伯，有鬼欲坏烦撝呵。"
        },
        {
            "标题": "惠山杂歌 其三",
            "作者": "邵宝",
            "内容": "听松庵里双古松，松下石床苍藓封。洗却苔痕看古刻，志书传是米南宫。"
        },
        {
            "标题": "春满东郊图赠游二尹",
            "作者": "邵宝",
            "内容": "东郊昨夜春风起，千挺琅玕烟雨里。箨龙隐地惊新雷，踊跃出土如相催。\n旧干凌云方未艾，新枝头角居然在。章江西来浪捲空，此君得水应为龙。\n丞哉负君君自玉，哦松之馀无不足。我昔知君今更深，为君题画输君心。\n君不见息斋墨妙君须识，虚心如竹贞如石。"
        },
        {
            "标题": "喻太安人七十",
            "作者": "邵宝",
            "内容": "秋官郎中纯孝人，慈闱中有希龄亲。昔从北阙乞南省，板舆迎共金陵春。\n春光媚人乡只尺，舆出都门指无锡。翟冠象服对诸孙，百有千年未终极。\n山花有芳溪有鲜，野人时送来堂前。郎中东望拜南极，九峰青映沧溟天。\n司寇所司彝典系，平反为仁断为义。郎中持此答慈闱，万古萱花一生意。\n君不见西望瑶池降王母，画图今乃在人间。人间懿德不胜述，一览春风生笑颜。"
        },
        {
            "标题": "两节妇诗",
            "作者": "邵宝",
            "内容": "姑哭良人十载前，妇哭良人十载后。夜深星月入空帷，一盏青灯两相守。\n姑前孀居二十四，妇后孀居一十八。谁言人事有易难，两节相成竟颃颉。\n姑心竹有节，妇心井无波。文章师傅史迁笔，姑兮妇兮千载名不磨。"
        },
        {
            "标题": "为莫临安曰纯题画",
            "作者": "邵宝",
            "内容": "千峰乱历岐山青，秋天怅望开翠屏。乾坤何处下鸣鸟，野人漫谓山鸡形。\n姬公召伯日以远，世道江河几流转。生绡数尺悬我前，万古愁怀一消遣。\n南溪之上桐树林，君家楼高溪水深。而翁登我歌且啸，有招不来伤我心。\n君游江湖倘奇遇，黄陵庙下舟曾住。云隐苍梧柰望何，独有东流可分付。"
        },
        {
            "标题": "擒虎行",
            "作者": "邵宝",
            "内容": "一日擒一豹，两日擒两虎。绣衣使者到荆溪，三日尽知民病苦。\n使君诏县令，县令召猎户。赏格高悬网新补，尽道使君仁且武。\n使君谓父老，汝邑昔有周处公。力与蛟虎争长雄，不知名落三害中。\n斩蛟杀虎翻然改行收奇功，今人古人性本同。彼哉名在丹书欲焚者，能言擒虎自效吾其从。\n甲能独当乙并力，所不汝贷有如此溪石。一鼓再作，声如风雷。\n山谷响应林木摧，丑类欲逃安往哉。一虎复一虎，一豹复一豹，从今日日闻飞报。\n君不见山南山北行人多，争和使君擒虎歌，何处乡村愁政苛。"
        },
        {
            "标题": "许道宁秋山晴岚图",
            "作者": "邵宝",
            "内容": "春山岚重秋山少，宿雾浮烟亦昏晓。千峰万峰爽气生，望入虚无俱缥缈。\n画图到此须写真，许君笔力真能神。丹丘博士有巨眼，谓是晚年尤可人。\n题诗更得鹿场子，万里秋旻双决眦。本来面目见苍厓，笼罩谁加青与紫。\n乾坤无心四时改，万变消沉一真在。古人观物复今人，秋色无端几千载。\n君不见邹君得此爱如玉，长卷装潢更犀轴。何当携上九龙巅，南望湖天送孤鹜。"
        },
        {
            "标题": "题吴从周狻猊图",
            "作者": "邵宝",
            "内容": "厖然大物名狻猊，丹青何处貌得之。曾闻宣德有此贡，流沙万里牵来时。\n茜红"
        },
        {
            "标题": "双松图寿司徒秦公",
            "作者": "邵宝",
            "内容": "一春三寄寿公诗，未尽平生爱公意。清秋忽展双松图，于我初心乃深契。\n乔柯落落生涧阿，下荫流泉上云气。万古长撑雨露天，四时平视冰霜地。\n问谁作者宋季人，一幅生绡墨尚新。题诗千里应尊酒，岁寒标格当青春。\n君不见司徒嘉绩奏三载，只尺天颜真简在。麟袍玉带照贞姿，四海人方仰风采。"
        },
        {
            "标题": "耆英图歌寿钱东湖八十",
            "作者": "邵宝",
            "内容": "宋之洛社唐香山，清风长在天地间。元丰遗像十三子，千古勋名问青史。\n西都回首但青山，五百馀年那有此。柽社曾临郑奂图，风流今落钱东湖。\n东湖晚隐东海上，天送烟霞入屏障。年来大耋庆生辰，嘉客登堂还揖让。\n唐人萧散宋人雅，异代衣冠不相假。君不见文潞公，富韩公，好贤真有缁衣风。\n旷世相感难相逢，前有香山居士后有东湖翁。读书堂在虞山东，虹飞丹井湖波红，千二百岁逍遥中。"
        },
        {
            "标题": "择庵赠周用仁",
            "作者": "邵宝",
            "内容": "择庵择术如择邻，家传医道能通神。庵中读书二十载，养得满腔多是春。\n春来沴气方流转，择庵出门无近远。独将一点天地心，厉鬼闻之亦遄返。\n吾家诸子婉清扬，一疾偶到沉痾乡。择庵谓此不足治，坐令二竖违膏肓。\n我为题诗当金帛，声动东阡与西陌。杏林红映橘泉清，回首龙峰片云白。"
        },
        {
            "标题": "题画",
            "作者": "邵宝",
            "内容": "千峰万峰云复云，瀑布上自天河分。峰头五老镇长在，呦呦鹿鸣犹声闻。\n问之此境是何地，无乃庐麓鄱湖濆。平生爱此难再到，空羡画笔超尘群。\n世人笑我太迂癖，有眼错认南康军。苏门少室亦曾历，卅年别后劳心魂。\n黄楼滕阁近城市，大观祗在江东奔。画中所见皆不类，烟霞入望徒纷纷。\n君不见跫然空谷慰岑寂，相契于心不于迹。杨郎击节似知音，大轴卷还江上客。"
        },
        {
            "标题": "寿毛都宪",
            "作者": "邵宝",
            "内容": "功名早拟登麟阁，中岁归来问林壑。临观何处不江湖，范老文如为公作。\n方今才望谁如公，郧阳节钺南畿同。十年朝野均劳后，四省兵民总制中。\n江汉朝宗两支水，公心耿耿真如此。折冲千里笑谈馀，某也曾闻古君子。\n公无上书称引年，我为公歌岘水篇。羊公杜公各片石，更道人间别有仙。\n中原之民望公久，过我山中还饮酒。前年曾寿守溪翁，侑者罂泉诗一首。\n春来江上多风波，船如天上闻公过。白云黄鹤武昌渚，试看东流今若何。"
        },
        {
            "标题": "次王郡公煎茶行",
            "作者": "邵宝",
            "内容": "今之诗伯溪上翁，六年为郡声隆崇。一清如水比泉德，馀兴却慕茶仙风。\n贪夫见公不自省，公眼白兮心非瞢。诗来遣吏问茶法，茶法酒法将无同。\n酒成曲糵过乃敝，酒之甘苦茶淡浓。竹炉石鼎文具耳，妙手只在调和中。\n大才于物无不可，岂以一艺称诗工。何时鼎鼐入公手，汉室行徵黄次公。\n惠山泉上节屡驻，甘棠勿伐何丛丛。公虽爱酒不如晋，茶乎谁许唐人仝。\n二泉山人爱泉者，欲茶每与山僧假。芝歌未已复茶歌，共喜山中得风雅。\n饮公醇者西坡笃，读书茶经犹不足。烹煎未解吾何言，愿乞吴翁为君告。\n吾泉上人不欲多，西推山瀑东江波。仲尼饮水别无法，此味不知今若何。"
        },
        {
            "标题": "题画竹",
            "作者": "邵宝",
            "内容": "石涧潺潺楚江曲，上有猗猗万竿菉。天风时来起众音，如金如玉皆无心。\n萦回成文妙天下，物理相资不相假。听之未足观有馀，春云匝地秋天虚。\n我行潇湘数千里，此景随人何迤逦。谁其图者琴川翁，造化又在生绡中。\n披图忽忆旧游处，九疑如烟水东注。"
        },
        {
            "标题": "谢王郡公惠风折古柏用杜韵",
            "作者": "邵宝",
            "内容": "郡公书致郡堂柏，珍重真胜二千石。若非风雨起秋潮，此地何人敢绳尺。\n岁寒尚有不拔者，此两三株何足惜。相知相馈惟此物，公也清廉心愈白。\n鄙人谢病江水东，方为吾亲营寿宫。贞节碑成阁老笔，鬼神诃护青山空。\n客来劝我作亭子，少蔽上雨兼傍风。工师求木苦无力，得此立可观成功。\n小者为槛大者栋，材之良矣情尤重。召伯风能为我留，杜陵诗不愁谁送。\n亭前故有两危柯，松可鹤巢梧可凤。公材自合柱明堂，历尽冰霜终大用。"
        },
        {
            "标题": "寿毛夫人",
            "作者": "邵宝",
            "内容": "见母之母如见母，恨不百岁还千秋。此心真似南山石，有酒深如东海流。\n毛夫人，秦母母。德俪中丞真作友，汶也受恩独良厚。\n果钱药饵远劳心，衣线谁云不亲手。砺翁致政方一年，夫人七十开寿筵。\n两阶班出诸孙后，百里心悬二卣前。一词我为汶称祝，二老高堂双碧玉。\n庭兰有茁桂亦芳，凤在梧桐鸾在竹。"
        },
        {
            "标题": "寿华封君七十",
            "作者": "邵宝",
            "内容": "文华侍书凡几年，权阉斥逐江南田。翰林有子领京荐，飘然同上嘉兴船。\n事定移家还辇毂，清风如水人如玉。百年共肃世守之，雅称东藩画中竹。\n君不见谏垣回首江湖长，南极星高北极光。向来夷险何足道，莱衣春酒封君堂。"
        },
        {
            "标题": "赤壁图歌次西涯先生韵为华生云作",
            "作者": "邵宝",
            "内容": "长江无声动吹万，月上东山度河汉。东坡词赋思千秋，客吹洞箫如发难。\n兴亡有恨客心苦，不独曹吴堪扼腕。汉家心腹已摧伤，手足安能相救捍。\n猛风东来水倒流，南军北军忽相乱。天公助顺不助逆，若论成功犹未半。\n华容道远老瞒愁，周郎渡江江有岸。朝宗江汉本无心，蜀浪吴潮各分散。\n巴丘哀罢又瘴乡，为国意忘天下患。后人吊古对江山，坐遣胸中置冰炭。\n洞萧声尽客何言，似笑老生谈熟烂。百年水月坡翁心，泛泛不知身在窜。\n明朝酒醒赋初成，白雪调高歌欲断。西涯居士今东坡，逝矣岁星今几换。\n画图流转到东吴，诗句人将史书看。华生况是知音人，击节向余三赏叹。"
        },
        {
            "标题": "尚书台纪梦次万晦之韵",
            "作者": "邵宝",
            "内容": "昔之梦似今之所，吾台谁谓前无古。寻常灌莽接松楸，突出烟霞三百武。\n青云有阶人可得，轻举尤须藉风伯。小池新引露泉清，大笔深刊厓石白。\n海天佳气从东来，一滴万古真水哉。金春玉应碧山静，道人对此方心斋。\n西岭东峰拥前后，一方真与乾坤久。危厓铁笛夜凄清，城市茫茫失尘垢。\n高丘远海谪仙诗，歌声入云云欲飞。先天有易本无画，谁向清溪问点为。"
        },
        {
            "标题": "赠东湖",
            "作者": "邵宝",
            "内容": "东湖来自东海涯，到山先拜梁溪祠。梁溪先生千载士，文章德业真吾师。\n前公来时未有此，我归方浚吾泉水。此时此地复此泉，青眼相看更吾子。\n草蔬一饭正愧予，野人忽馈深溪鱼。急烹入馔肥且硕，此事真合牵联书。\n泉傍有台名点易，昔梦依稀尚能忆。高丘远海谪仙诗，歌对沧茫两无极。\n平生知己主一翁，几回墓草经秋风。因之尚论文庄叶，遗录今谁问水东。"
        },
        {
            "标题": "和陶韵二首 其一 真想",
            "作者": "邵宝",
            "内容": "壮志迈千古，尽读天下书。北登黄金台，四顾意旷如。\n献策见天子，致身在云衢。乔木凌霄汉，落落影扶疏。\n周行数万里，翱翔复萦纡。叙迁历中外，令望长有馀。\n横流须巨石，公也孙不居。渠渠犹夏屋，建业亦多鱼。\n真想和陶什，不为韵语拘。俯仰天地间，何方不籧庐。"
        },
        {
            "标题": "煎茶寄吴封君",
            "作者": "邵宝",
            "内容": "浊醪有妙理，清茶尤苦心。采茶阳羡阳，汲泉惠山阴。\n秋水碧如玉，百沸成黄金。此中亦何味，请听希声琴。\n陆羽久仙去，千载空遗音。卢仝不言法，七盌最独深。\n吴翁二子流，清风起山林。陶匏介垆竹，煎竟还自斟。\n京师一饮我，再饮荆溪浔。迩来虽裹寄，烹事吾谁任。\n报君一罂水，撱石仍中沈。临发更致语，新火君当寻。"
        },
        {
            "标题": "寄题阁老费公至乐楼",
            "作者": "邵宝",
            "内容": "黄阁仙人天上还，幽兴却寄溪山间。横林深处起重屋，别有眼界非尘寰。\n群溪东来向西去，流到龙溪两倾注。白云飞尽见三峰，政在先生倚阑处。\n乾坤一览万古心，北南名胜皆登临。子长胸次仲淹思，每与山水增高深。\n岂知几案有至乐，欧老诗如为公作。先人种树今数围，槐影重重松落落。\n阳春坐我还清秋，静观万物成天游。半江露白月照水，两涯草碧云生洲。\n我行湖东数过此，尚忆清扬在中沚。病馀偶接季方书，世事茫茫公老矣。\n岁月无端白发多，江湖地远心如何。苍生未起谢安卧，溪上往来空棹歌。"
        },
        {
            "标题": "谢冯佥宪惠文石",
            "作者": "邵宝",
            "内容": "昔见石如松，今见石如竹。如松纹在皮，如竹纹在肉。\n纵横金错刀，凌乱锦一幅。置之山亭中，为案比青玉。\n焚香对初阳，古书时展读。问之赠者谁，仙人粲山麓。\n欲报何所将，寒泉手堪掬。"
        },
        {
            "标题": "巨然山寺图用虞邵庵韵",
            "作者": "邵宝",
            "内容": "古寺据崇岭，亦复设远关。中有苦行僧，终岁不下山。\n长松结深霭，釐然界尘寰。双瀑落悬厓，涧声日潺湲。\n殿堂栖古佛，长有云半间。阁登一纵目，目过心自閒。\n朝送白云去，暮迎白云还。"
        },
        {
            "标题": "题阙",
            "作者": "邵宝",
            "内容": "上有千竿竹，碧影翻阶墀。我归自南省，方当静脩时。\n挈我二三友，讲斯复游斯。昼诵掩虚室，夕眺摩残碑。\n古琴弄淇澳，赓以南风词。别去三十载，往往梦见之。\n圃蔬未足叹，伤哉草离离。西游且北览，何以慰夙期。\n云生志复旧，作堂请新规。我昔寓白鹿，尝以图志来。\n愿言植嘉木，绿阴散繁枝。愧兹未能赋，聊作林堂诗。"
        },
        {
            "标题": "和陶韵二首 其二 遥情",
            "作者": "邵宝",
            "内容": "无才有积病，我负二宜休。五十为亲养，恳乞江东游。\n入爱萱草荣，出欣泉水流。野服听沧浪，近有忘机鸥。\n前时堂中人，今为山下丘。一拜扶两仆，敢望夔龙俦。\n岂不念上德，万一涓埃酬。长揖谒廷陛，此事今有不。\n近步亦藜杖，遥情抱幽忧。柴桑有遗矩，吾当此中求。"
        },
        {
            "标题": "石床行",
            "作者": "邵宝",
            "内容": "惠山石床古有之，声声松子金风时。皮休题诗李冰篆，千秋并作山中奇。\n山庵之名本缘此，石也移来应偶尔。游人玩侮等寻常，识者共怜非所止。\n墙西松树几百春，大围三人小二人。此松此石雅相友，乾坤无心物有神。\n二泉山人爱观物，谓物皆然胡独不立。破颓垣，遣往参，却笑他年两湮郁。\n君不见赤松子，黄石公，姓名久落荒唐中。酒酣击节发清啸，春深绣岭回天风。"
        },
        {
            "标题": "梦药诗",
            "作者": "邵宝",
            "内容": "醉后谢山翁，梦中闻地瘿。仙人戴唐巾，飘飘发垂领。\n口诵复掌画，除子旧疾疢。觉来检草经，逢人辄言请。\n尔来数月馀，笑我捕风影。人从芜湖来，自谓能记省。\n此物出巴陵，近始露茫颖。不知掘者谁，殆如金出矿。\n或将汤液之，神功在俄顷。某也病中风，不死亦天幸。\n林居十五年，吾亦爱吾胫。从兹矢长服，不敢一日屏。"
        },
        {
            "标题": "三门行送刘学正赴陜州",
            "作者": "邵宝",
            "内容": "君不见黄河之水从西来，东行万里到陜郡，有石横亘势欲回。\n天教禹凿三门开，百川风雨万壑雷。下孰为之挽，上孰为之推。\n当时神禹何不一凿去，留此险阻胡为哉。玄敬为予言，神门在中人北际，鬼门居南不可济。\n水争石斗两无情，地险天生难尽弃。乾坤万古一奇观，节宣亦为狂澜计，不然下此复有底。\n柱山形如滟滪当江间，应愁一倒不复还。识者观风似观水，作人之道固如此。\n寥寥古调数千年，青眼高歌对吾子。"
        },
        {
            "标题": "雨中漫成",
            "作者": "邵宝",
            "内容": "阳春门外水田田，野老歌声远近连。雨应雪来曾计日，月从星在故占天。\n漫看东渚横孤艇，久拟南风振五弦。更爱亭前新种竹，一番沾洒一森然。"
        },
        {
            "标题": "送杨学正之安陆",
            "作者": "邵宝",
            "内容": "老臆吞云梦，于今在眼中。楚材元有望，湖教故多功。\n山色连平野，江流入半空。谁为三鳣颂，夫子又关东。"
        },
        {
            "标题": "与顾氏昆季饮海天亭复至绣岭草堂",
            "作者": "邵宝",
            "内容": "日日溪边舣钓槎，偶将尊酒会诗家。草亭坐处聊题竹，松阁登时复煮茶。\n杜老幽居常阒寂，谢卿群从总清华。班荆莫问西峰日，明发云山各一涯。"
        },
        {
            "标题": "八月二十九日门人华云来自汪司成器之所致吾师少师西涯先生之讣哭已有作",
            "作者": "邵宝",
            "内容": "忽自司成得讣音，燕山湘水夜沈沈。百年恩义师兼父，千载文章古在今。\n无路可奔空缟素，有身堪铸乏黄金。京华北斗遥瞻处，泣对朱弦欲毁琴。"
        },
        {
            "标题": "白石草堂奉次涯翁先生二首 其一",
            "作者": "邵宝",
            "内容": "北望长安近日边，春风函丈忆当年。新题岁月经纶外，晚节乾坤杖几前。\n诗卷有情多汲引，门墙何日更延缘。朝来忽对林京口，却道西堂别是天。"
        },
        {
            "标题": "白石草堂奉次涯翁先生二首 其二",
            "作者": "邵宝",
            "内容": "草堂回首海云边，旧路依稀几隔年。白石峰高幽兴里，沧江水阔大方前。\n閒来月棹频乘梦，老去云巢再结缘。领得涯翁新墨去，文星长照斗南天。"
        },
        {
            "标题": "登白云阁待友不至",
            "作者": "邵宝",
            "内容": "路左离亭北，幽寻兴亦多。偶登仙阁坐，又听道童歌。\n云远双峰出，林深一鸟过。长吟无和者，奈此素秋何。"
        },
        {
            "标题": "麻姑山次万长史韵二首 其一",
            "作者": "邵宝",
            "内容": "亭依青嶂曲，路出绿萝间。泉听云中佩，峰看雾里鬟。\n风烟初旷远，花鸟各幽閒。落尽西林日，游人始拟还。"
        },
        {
            "标题": "麻姑山次万长史韵二首 其二",
            "作者": "邵宝",
            "内容": "景与情俱胜，人归酒未阑。舆分秋籁爽，桥倚晚淙寒。\n石鼎诗中纪，兰亭画里看。好山游欲遍，东望眼初宽。"
        },
        {
            "标题": "徐太史薜荔园辞 其十二 柏屏",
            "作者": "邵宝",
            "内容": "结琼枝兮若屏，岁云暮兮青青。春风起兮烟雾，翠为雨兮载零。"
        },
        {
            "标题": "生日避客山中客有过者作诗谢之时新作精舍之街赋以兴焉",
            "作者": "邵宝",
            "内容": "节近登高新路开，山中冠盖有朋来。酒因母病未敢受，诗到秋清正合裁。\n微月初悬看作镜，新泉曲引待流杯。送君东上蓉湖棹，青眼还留点易台。"
        },
        {
            "标题": "如山生日避客山中予遇之知其意不敢重违例也惟将以诗",
            "作者": "邵宝",
            "内容": "南沙避客山中日，我适西来见泊船。一衲逶迤传妙句，双松寒翠倚高天。\n儒冠道重初携杖，寿酒情深但酌泉。只恐清欢犹未已，吟坛章什不胜编。"
        },
        {
            "标题": "正月二日避客山中遇雪",
            "作者": "邵宝",
            "内容": "绮塍得雪净无尘，指点蓉湖别有津。北墅愿为西道久，青山争爱白头新。\n出城避客事非急，入寺逢僧意却真。梅花折来放且未，东风吹手正频频。"
        },
        {
            "标题": "避客",
            "作者": "邵宝",
            "内容": "避客游山馆，高秋霁景鲜。方修初服地，况近始生年。\n云影秋潭底，松枝晚阁前。老僧迷眼界，谓我羽衣仙。"
        },
        {
            "标题": "避客山堂卧起",
            "作者": "邵宝",
            "内容": "卧起闻清磬，悠然与境忘。秋高山寺静，夕霁海天长。\n避客还逢客，馀觞更洗觞。老僧知我意，隔水和沧浪。"
        },
        {
            "标题": "十四夜观冯佥宪大父戒轩公手制灯屏",
            "作者": "邵宝",
            "内容": "尊壶左右鼎当中，上有灯屏出祖翁。政爱千缸光映月，更闻双管韵乘风。\n一时文字饮方洽，四世姻亲讲未穷。忽报山人折梅至，风雩还忆二泉东。"
        },
        {
            "标题": "次杨澹成新春感怀韵",
            "作者": "邵宝",
            "内容": "喜雪还愁雪，人将谓我何。不堪雷太蚤，况复雨兼多。\n黄鸟声全涩，红梅色半酡。凭谁吹古律，一笑转阳和。"
        },
        {
            "标题": "谢朱巡按下问",
            "作者": "邵宝",
            "内容": "梦忆泉声赋两知，赓歌先得一缄诗。雪山轻重公来去，河水清涟我病衰。\n满地江湖容白发，可人风月负青藜。平生知己观风使，愿共山中折桂枝。"
        },
        {
            "标题": "病起山行",
            "作者": "邵宝",
            "内容": "半年病足懒登山，咫尺烟霞梦寐间。再到欲题新岁月，相逢争识旧容颜。流过乱石清泉静，飞尽浮云翠壁间。漫道坐来多渴思，一茶还待老僧还。"
        },
        {
            "标题": "追次西涯先生寄题叠嶂楼",
            "作者": "邵宝",
            "内容": "涯老题诗在，居然见此楼。书邮何日到，碑刻几人留。\n树色分淮甸，江声接楚流。吾登方恨晚，谁赋不悲秋。\n六代孤鸿没，三山片石浮。村墟多佛塔，野水有渔舟。\n吴越连诸郡，荆扬跨两州。岁年齐始建，风景白曾游。\n谢眺亭偏古，严陵石最幽。傥非公一语，千载若为酬。"
        },
        {
            "标题": "答陈提学文鸣",
            "作者": "邵宝",
            "内容": "楚帆连日阻南东，到处鱼羹老母同。春水稳当新涨后，晚山青在旧游中。宦情于我聊今日，师道如公自古风。遥想楼船吟眺处，潇湘千里一虚空。"
        },
        {
            "标题": "如山卜隐初成",
            "作者": "邵宝",
            "内容": "湖海萧条岁月迟，江东谁复问潘葵。易台共我双巾葛，吟社添君一杖藜。\n翼健已超尘外网，眼明还看世间棋。昨冬先献希龄酒，今日迎长又赋诗。"
        },
        {
            "标题": "忆文正公尝欲卜居宜兴",
            "作者": "邵宝",
            "内容": "几年卜筑欲江东，阳羡溪山罨画中。千里有情春草遍，一樽无地暮云空。相州未得归韩老，汝颍犹堪葬长公。曾说近游须馆我，吾亭今合号涯翁。"
        },
        {
            "标题": "得钱希翁诗简",
            "作者": "邵宝",
            "内容": "云厓传得步虚歌，回首苍生奈尔何。觞酒谁家延北海，瓣香它日谢东坡。\n江湖秋水瞳兼碧，花鸟春风鬓独皤。共说陶潜能避俗，却将心事托荆轲。"
        },
        {
            "标题": "张家湾东遇王参政德华",
            "作者": "邵宝",
            "内容": "晋溪北上我南游，潞水东头半日留。何处可忘君父念，此行须为庙堂谋。\n百年雅颂知能夏，千里歌讴望有秋。指日王师收战绩，勿言江左旧风流。"
        },
        {
            "标题": "送马参议公御之陜西",
            "作者": "邵宝",
            "内容": "外省元兼内六曹，使君西去更贤劳。迎舟风助黄流急，随马云分华岳高。\n远道谁教歌憩茇，丰年独遣问啼号。一尊未尽临岐思，寒日荒荒满节旄。"
        },
        {
            "标题": "秋夜宿惠山精舍",
            "作者": "邵宝",
            "内容": "惠山草堂秋夜清，道人夜坐听泉声。中庭不见古松影，西岭却遮新月明。\n一里松庵期信宿，十年鹿洞梦孤征。明朝藜杖须将去，从我閒行三两生。"
        },
        {
            "标题": "与客谈竹茶炉二首 其二",
            "作者": "邵宝",
            "内容": "彭泽无弦浪抚琴，琅琊山水醉翁心。漫将垆火论茶味，云隐松庵午梦深。"
        },
        {
            "标题": "与客谈竹茶炉二首 其一",
            "作者": "邵宝",
            "内容": "松下煎茶试古垆，涛声隐隐起风湖。老僧妙思禅机外，烧尽山泉竹未枯。"
        },
        {
            "标题": "谢莫如山惠菖蒲歌",
            "作者": "邵宝",
            "内容": "我有二奇石，来自上下钟。是时我行自南复之东，二物真相从。\n楼船习习生清风，迩来数年委置庭草丛。新春有客赠我石，其数与物皆相同，问之云来自蜀中。\n殊形异状不可以模写，大抵荒崖绝壁自天生质非一日，复有长江之水朝夕相撞舂。\n其间岁月不知几千百，乃成造化之神功。东坡雪浪何似者，吾此四物无乃堪弟兄。\n有客谓予言，此石置之盆，可种九节仙灵草。南沙偶来观，谓客言诚好，我将致之时尚早。\n早闻扣门声，一童手持抱。即令童子洗石分种之，如送仙人上蓬岛。\n走笔谢南沙，清贞愿相保。世上琼瑶何足宝。"
        },
        {
            "标题": "超然堂",
            "作者": "邵宝",
            "内容": "新种梧桐待凤凰，廿年犹记梦中祥。日长合有人高卧，山浅还应地善藏。\n平野星辰多夕观，少微云雾更江乡。一声清磬中峰起，误道朝庐近未央。"
        },
        {
            "标题": "超然堂成二首 其二",
            "作者": "邵宝",
            "内容": "平生心性爱宽閒，又作新堂傍旧山。云石巧当斜径处，露泉时滴小池间。\n老来书策元非课，世上功名岂有关。我不绝尘尘自绝，翛然晨往夕忘还。"
        },
        {
            "标题": "少傅王公书来谓贞节碑制有泰山之遗不胜愧叹",
            "作者": "邵宝",
            "内容": "吾碑敢学泰山碑，不谓溪翁谓似之。天地深恩明主诏，春秋巨笔傅臣词。\n石钟追动蒲牢角，风榭馨香柏树枝。山鬼自今须敛避，文星五夜照南离。"
        },
        {
            "标题": "超然堂成二首 其一",
            "作者": "邵宝",
            "内容": "一泉一石皆君赐，敢谓山林远庙廊。鹿洞胜游空旧榻，颍川奇梦有今堂。\n厓悬老树冬逾劲，畦引清流岁不荒。久矣吾衰还策杖，西岩北望拜焚香。"
        },
        {
            "标题": "董侍御访我超然堂",
            "作者": "邵宝",
            "内容": "观风使者入松关，为向閒人问太閒。潦尽正怜秋后水，云深偏爱雨中山。\n陈郎节指西川去，马子帆朝北斗还。更欲与君寻古刻，南岩石上洗苔斑。"
        },
        {
            "标题": "超然堂送丽水酒后漫述",
            "作者": "邵宝",
            "内容": "登台兼赏雨，且送远行人。此日尊前醉，殊方别后春。\n红云天北极，青野海西滨。高处君明眼，临分懒重陈。"
        },
        {
            "标题": "超然堂用韵答陈子引",
            "作者": "邵宝",
            "内容": "茶山居士惠山行，六月虚堂昼不扃。何处清风能此客，向来大暑似繁刑。\n吟筇缓待东山月，征旆遄朝北斗星。秋草满前无刈者，应将茂叔认吾庭。"
        },
        {
            "标题": "喜王山长至在超然堂作",
            "作者": "邵宝",
            "内容": "山长南来如旧约，初成春服又新堂。清泉偶怪乾时细，白日真从静里长。\n云外诸峰轻露碧，风前百草暗传香。近将定性书重检，点易台高坐夕阳。"
        },
        {
            "标题": "晚坐超然堂",
            "作者": "邵宝",
            "内容": "九月花开菊正黄，今年时物应秋光。无诗可拟登高赋，有酒还登望远堂。\n径转东南须策杖，岩朝西北合焚香。晚林霁色红犹浅，更待西风一夜霜。"
        },
        {
            "标题": "施平乐暨盛氏两都运过访超然堂",
            "作者": "邵宝",
            "内容": "我作新门待客开，山中秋晚数翁来。坐临岩壑笛三弄，游返江湖酒一杯。\n论世已非空里阁，怀人最是月中台。说蛇说虎真惊耳，起听寒泉步石台。"
        },
        {
            "标题": "超然堂会饮聊述短句",
            "作者": "邵宝",
            "内容": "一笑超然上我堂，向来芥蒂已全忘。党园四皓非吾座，洛社群英亦此觞。\n江上共惊云散早，山中还爱水流长。岁寒更有风霜在，分付梅花作主张。"
        },
        {
            "标题": "慧山书院十五咏 其七 超然堂",
            "作者": "邵宝",
            "内容": "梦中得嘉名，卅载乃斯宇。珍重病馀身，优游荷天予。"
        },
        {
            "标题": "秋夜宿超然堂",
            "作者": "邵宝",
            "内容": "閒爱孤云静爱僧，山中秋夜兴逾增。竹通深径清风足，松倚高坛霁月曾。\n露气侵阶惊蟋蟀，雨声入户避蚊蝇。城中望我如天上，青壁丹厓知几层。"
        },
        {
            "标题": "怀山中草堂",
            "作者": "邵宝",
            "内容": "十日不到超然堂，泉声隔竹高云凉。山中本爱白日静，台下已谢青春忙。\n行支削棘立高处，坐隐槁梧穷大方。祇须假我三伏尽，沧浪歌里棹相将。"
        },
        {
            "标题": "约吴丁二友登超然堂遇雨不果",
            "作者": "邵宝",
            "内容": "五更风雨阻游人，树杪重泉枉自新。最爱南塘两门客，晚年于我独情亲。"
        },
        {
            "标题": "山中漫成",
            "作者": "邵宝",
            "内容": "李绅台南还筑台，陆羽泉西泉复开。泉边偃息看水逝，台上淹留待月来。\n一杯对客秋将尽，千古怀仙海欲回。漫恐岁寒霜雪至，超然堂下有红梅。"
        },
        {
            "标题": "精舍成荅徐侍御侍御拟复命还日来观故结语云",
            "作者": "邵宝",
            "内容": "宪台檄至筑书台，野寺东头辟草莱。新水槛前看正脉，古松坛下赏遗材。\n诗传涯老能千纸，酒酹山灵又一杯。刚道暮春吾兴在，绣衣天上亦朝回。"
        },
        {
            "标题": "追悼杜柽居",
            "作者": "邵宝",
            "内容": "柽翁书断几经年，忍见哀音到耳边。梦里关山犹阻在，画中人物竟萧然。\n游追司马才千里，隐比东方但一廛。独爱高谈惊鬼胆，江湖风雨不堪传。"
        },
        {
            "标题": "武城夜泊",
            "作者": "邵宝",
            "内容": "日暮路堪愁，长河正北流。风声城上柝，星影驿边舟。\n贤宰怀前辈，儒官感旧游。黎明促南发，漕卒正焦头。"
        },
        {
            "标题": "素翁诗来内改一联乃复次韵以答",
            "作者": "邵宝",
            "内容": "赏罢松庵二老松，山灵应识古仪容。徐行日转池边树，静对云生江上峰。\n宪节秋风伤旧别，郊坛春雨忆初逢。年来谢病沧洲远，只有怀贤意未慵。"
        },
        {
            "标题": "次浦文玉对池荷 其一",
            "作者": "邵宝",
            "内容": "超然不见埃，池上见花开。华岳诗中望，庐峰梦里回。\n江湖吾道在，坛席若人来。逸调难为和，天工自剪裁。"
        },
        {
            "标题": "送喻武昌宜之",
            "作者": "邵宝",
            "内容": "虎符龙节照洪波，中老曾经此地过。两志共知文献在，百年将谓武昌何。\n眼明每引黄楼望，听远如闻赤壁歌。况有玉泉家学在，黑头功业未蹉跎。"
        },
        {
            "标题": "次浦文玉对池荷 其二",
            "作者": "邵宝",
            "内容": "朝露洒炎埃，红渠相映开。色深从水出，香远遂风回。\n华国将移去，怀人幸折来。江南多旧曲，知是女郎裁。"
        },
        {
            "标题": "谷日阴寒微雨寄友用前韵",
            "作者": "邵宝",
            "内容": "春来何处去何之，江郭寒多意故迟。梅亦有情争欲吐，草应无力暂如萎。\n迎盘送菜吴人俗，拔剑弹琴杜老诗。最是三桥灯市近，与君先订上元期。"
        },
        {
            "标题": "人日",
            "作者": "邵宝",
            "内容": "人日占人古有之，淡云疏雨日光迟。梅呈红蕊寒犹茹，菜剪青丝冻欲萎。\n野老独斟泉酿酒，绣衣还寄草堂诗。冉泾桥畔元宵市，步月看灯有所期。"
        },
        {
            "标题": "得如山和章再用前韵",
            "作者": "邵宝",
            "内容": "落日空山钟磬清，隔溪时听棹歌声。小桥再渡觉身健，高阁一登增眼明。\n望极江湖云北去，梦回岁月雁南征。黄花亦是秋风客，尽办寒香对老生。"
        },
        {
            "标题": "得如山和章兼荷踏雪见过用前韵",
            "作者": "邵宝",
            "内容": "雪后相过屐印沙，美人望不在天涯。九峰西照双溪水，万树东风一夜花。\n天台客去方燖橘，阳羡书来未寄茶。留得山翁曾共醉，数杯今雨对诗家。"
        },
        {
            "标题": "得兰畹和章再用前韵",
            "作者": "邵宝",
            "内容": "画里巾曾见大苏，短檐高桶旧相呼。直须唤醒千年梦，赤壁舟中认故吾。"
        },
        {
            "标题": "次乔考功种竹",
            "作者": "邵宝",
            "内容": "考功忆南曹，新竹旧所艺。岁寒凡两经，不见霜雪厉。\n虚怀效前修，浅薄谅非计。斐然淇水涯，千秋一根柢。\n独立良可嘉，群居亦何戾。体疑墨君诬，用笑楮生敝。\n城中地如金，省庭更难诣。植之固由人，长养荷天惠。\n醴酒散馀酣，医俗得妙剂。等閒供听观，淡中有真丽。\n风清玉声流，月暗金影翳。结实虽未成，凤鸟或来憩。\n主人道眼明，许与松齐岁。岂无一视心，馀卉直柔脆。\n我将节下题，相过及春霁。"
        },
        {
            "标题": "除夕感怀",
            "作者": "邵宝",
            "内容": "病后逢除夕，灯前感壮心。梅花万古色，云树一庭阴。\n客去仍悬榻，歌成复听琴。蘧瑗思寡过，千载有知音。"
        },
        {
            "标题": "通州相城呈同事诸公二首 其二",
            "作者": "邵宝",
            "内容": "肩舆南浦复西邱，尽日淹留为此州。云隐层城才见塔，水漫孤渡偶逢舟。\n林风力浅花能晚，山雨声迟麦未秋。最是中丞忧国计，几回独立向东流。"
        },
        {
            "标题": "通州相城呈同事诸公二首 其一",
            "作者": "邵宝",
            "内容": "眼中形势尽登临，前辈经营亦苦心。一道星河天廪近，千年风气水门深。\n驿亭东去多辽使，商舶南来半越吟。漕计经春定何似，长安三月米如金。"
        },
        {
            "标题": "述怀",
            "作者": "邵宝",
            "内容": "东园桃与李，白日忽蹉跎。左右佩双璜，徙倚引芳柯。\n寒衣欲谁待，春风扇微和。齐心同所愿，结根太山阿。"
        },
        {
            "标题": "春江曲",
            "作者": "邵宝",
            "内容": "春色将归去，江南草正新。南风亦何意，偏脑欲归人。"
        },
        {
            "标题": "通州相城呈同事诸公（二首）",
            "作者": "邵宝",
            "内容": "肩舆南浦复西丘，尽日淹留为此州。云隐层城才见塔，水漫孤渡偶逢舟。林风力浅花能晚，山雨声迟麦未秋。最是中丞忧国计，几回独立向东流。"
        },
        {
            "标题": "春日山中漫成",
            "作者": "邵宝",
            "内容": "避风避雨梦中过，晴丽其如此日何。坐石观泉随我意，煮茶烧笋听僧歌。\n晚添积翠云边浅，春逐残红草上多。忽报西轩居士到，向来离恨一销磨。"
        },
        {
            "标题": "春庭八绝句 其三",
            "作者": "邵宝",
            "内容": "菖蒲本是仙灵物，却为冰霜穴底藏。过尽东风更梅雨，水中央看婉清扬。"
        },
        {
            "标题": "春日访莫如山不遇",
            "作者": "邵宝",
            "内容": "南郭沙边一系舟，山亭步转更登楼。仆知旧事问能荅，客有馀情行复留。\n背谷且看花独放，隔林曾听鸟相求。主人试屐今何处，应在龙峰最上头。"
        },
        {
            "标题": "春庭八绝句 其二",
            "作者": "邵宝",
            "内容": "偶栽梅树是红花，每岁花开对客誇。知己相看心自白，尽将颜色付诗家。"
        },
        {
            "标题": "春庭八绝句 其一",
            "作者": "邵宝",
            "内容": "三年种松五尺彊，松枝盘桓松叶长。岁寒节操久应见，春日开花清更香。"
        },
        {
            "标题": "春庭八绝句 其四",
            "作者": "邵宝",
            "内容": "西园移来两丛竹，千古湘皋宛旧斑。莫道吴天非楚地，主人眼底有江山。"
        },
        {
            "标题": "春庭八绝句 其七",
            "作者": "邵宝",
            "内容": "燕居亭前石子台，两株银杏一时栽。莫言未得弦歌地，画里尼山许见来。"
        },
        {
            "标题": "春庭八绝句 其八",
            "作者": "邵宝",
            "内容": "九畹新成古井田，滋兰又似赋骚年。不如无界还无数，雨露茫然太古天。"
        },
        {
            "标题": "风雨之夕子春将别写怀",
            "作者": "邵宝",
            "内容": "别思逢风雨，无堂漫置觞。客嫌冬日短，主恨越天长。\n老砚三传世，寒灯十起阳。西兴回首地，吴树正苍茫。"
        },
        {
            "标题": "春庭八绝句 其五",
            "作者": "邵宝",
            "内容": "新梧树傍旧桐栽，俱自青山寺里来。几见霜黄春又绿，有诗空和凤凰台。"
        },
        {
            "标题": "春庭八绝句 其六",
            "作者": "邵宝",
            "内容": "买裁金橘短婆娑，向来洞庭风雨多。分付苍头好浇灌，莫教人力负天和。"
        },
        {
            "标题": "寄顾大参华玉",
            "作者": "邵宝",
            "内容": "近逢左辖问参知，尚忆山中访我时。岂是西湖无好景，秪缘东省有佳期。\n一方暂试经邦手，千古还纡尚友思。闻说柴墟遗稿在，故人已为付棠梨。"
        },
        {
            "标题": "祠山庙火诗以吊之兼慰孔道士",
            "作者": "邵宝",
            "内容": "古庙前朝建，咸淳纪在碑。千金未足惜，一火竟堪悲。\n回禄增邻戒，嘉平罢里祠。羽人愁且病，风雨夜何其。"
        },
        {
            "标题": "索松枝于杨正甫口占代柬",
            "作者": "邵宝",
            "内容": "每看灯市搭松枝，清在灯光映月时。石埠年年挑不尽，今年刚得一篇诗。"
        },
        {
            "标题": "次答马巡按留别",
            "作者": "邵宝",
            "内容": "达也非吾事，高楼鸟欲窠。湖光迎月起，壁影送云过。\n秋老径边竹，春深洞口萝。勘书多暇日，时和野人歌。"
        },
        {
            "标题": "大忠祠奉次西涯先生韵二首 其一",
            "作者": "邵宝",
            "内容": "水上浮城忽已墟，龙宫真作帝王居。生回故主时无及，死见先君地有馀。\n一息尚存经合讲，百身难赎史空书。从来独许王陵正，平勃虽贤恐未如。"
        },
        {
            "标题": "次南沙宿惠山寺",
            "作者": "邵宝",
            "内容": "才阁南沙榻，乘闲我又来。为谁山有月，从此径无苔。霜怯千年树，云低百尺台。题名忘岁月，岩畔桂初开。"
        },
        {
            "标题": "新泉效李白体",
            "作者": "邵宝",
            "内容": "閒人有幽赏，乃在山下泉。水声六月冷，白石净娟娟。\n倚杖对青壁，上有瑶柯悬。海天三百里，一勺方流涓。\n仙人陆鸿渐，遗世已千年。芳骨如可起，裹茗谈烹煎。"
        },
        {
            "标题": "次魏士华韵岳州道中",
            "作者": "邵宝",
            "内容": "懒赋新诗记所经，谁欤能为我歌听。日生凉色荒荒白，山露寒姿叠叠青。晚席洗<舟光>分急水，夜船挝鼓视明星。长沙有约君先到，何处登高倚草亭。"
        },
        {
            "标题": "胶山忠定祠次施克和韵",
            "作者": "邵宝",
            "内容": "壮怀千古了难偿，大息群阴剥一阳。鸣凤未闻声徵角，战龙曾见血玄黄。薄茅藉处非无地，老树阴中合有堂。风雨去城三十里，满山箫鼓为谁忙。"
        },
        {
            "标题": "苦热用虞邵庵韵",
            "作者": "邵宝",
            "内容": "酷暑凌人未肯休，深居谢客汗还流。月星影照此堂夜，风雨梦回何处秋。\n吾道江湖应久病，谁歌云汉不深忧。长松古涧新精舍，愿与诸君裹茗游。"
        },
        {
            "标题": "馀干东冈咏怀一首用虞邵庵韵",
            "作者": "邵宝",
            "内容": "东冈正在行台东，我登其巅西日红。宋人冠冕竟谁作，吴地舟航元自通。\n康山战罢蛟无穴，鄱水祷回龙有宫。千秋莫问注骚事，宿莽洲边云接空。"
        },
        {
            "标题": "顾与成送犀带纻履受履还带",
            "作者": "邵宝",
            "内容": "箧笥逢灾一荡然，故人带履荷相怜。欲行我已违初志，在得人还看老年。\n台省无声犹实地，山林有梦岂通天。小诗甚愧琼瑶报，又向东邻乞简笺。"
        },
        {
            "标题": "读杨君谦和雪诗次韵寄之",
            "作者": "邵宝",
            "内容": "秃豪一扫繁枝叶，咏雪诗成淡于雪。眼中作者吾君谦，后出辞高意尤绝。\n直追坡老千载上，我辈不觉腰罄折。看君风槩有如此，当知此制难磨灭。\n愧我浅薄曾效颦，把笔对君如或掣。便欲索君书一通，大卷珍藏饰文缬。\n文章所贵自己出，下此纷纷徒琐屑。浑然元气未雕凿，言外风神亦飞瞥。\n知言未敢轻自许，和篇聊致评诗说。他年大作禆雅颂，磨有贞珉镌有铁。"
        },
        {
            "标题": "华从龙在祗陀馈鹤顶梅次韵",
            "作者": "邵宝",
            "内容": "十个梅题鹤顶丹，僧家澹泊助清酸。病须入药非无用，老负调羹正未安。\n他石倚云风骨瘦，我泉落涧露华寒。报君欲拓唐人篆，雨蚀莓苔迹已漫。"
        },
        {
            "标题": "从龙之祗陀林读书欲往送之不果用韵致意",
            "作者": "邵宝",
            "内容": "云林曾榻处，数里到君家。松结千年顶，梅留二月花。\n情知资浩博，力欲谢浮誇。忽起怀人思，悠然天一涯。"
        },
        {
            "标题": "登锡山退饮惠山方丈示同游诸君子",
            "作者": "邵宝",
            "内容": "独觉登山病后难，山中气象笔曾干。镜光初动春湖绿，塔影犹含夜雨寒。\n流水暗生禅榻听，飞花轻上舞衣看。兴馀更问西庵路，三里青松一径宽。"
        },
        {
            "标题": "南康寄陈分巡希冉时希冉之九江一日矣",
            "作者": "邵宝",
            "内容": "江上春风酒一壶，南来拟共对鄱湖。夜深独听庐山雨，却放诗人赋小孤。"
        },
        {
            "标题": "谢管令尹请春酒",
            "作者": "邵宝",
            "内容": "春酒勤相召，其如病足何。坐惭推我先，揖恐答宾多。\n懒性容清世，狂吟和雅歌。县堂廉陛远，十载不曾过。"
        },
        {
            "标题": "答王进士演之",
            "作者": "邵宝",
            "内容": "才短惭乡国，君胡问谢安。自缘忧世切，谁谓识人难。\n行卷诗俱漫，离杯酒独乾。相思江汉外，回首朔云寒。"
        },
        {
            "标题": "白楼吴公夜过无锡以诗见贻次韵为答",
            "作者": "邵宝",
            "内容": "日为公来戒小车，夜船风便但缄书。名高法从三朝上，职重留都六载馀。\n启沃经纶方自此，交游赠处欲何如。麓堂旧话平生在，再拜临岐有病躯。"
        },
        {
            "标题": "答朱云厓何梅壑复用前韵",
            "作者": "邵宝",
            "内容": "腹笥便便不姓边，莫年诗兴似青年。一春风雨题缄外，万古江山放笔前。壑倚梅花真入画，云生厓石自成缘。晚凉相过须乘兴，酒在清樽月在天。"
        },
        {
            "标题": "都下诸友联句见寄用韵答之",
            "作者": "邵宝",
            "内容": "千里怀人似望仙，春波碧漾草青芊。周京汉署天寥阔，楚缆吴樯地接连。\n山下石钟谁定论，江边铁柱或虚传。欲凭山水寻诗句，录取图经次第笺。"
        },
        {
            "标题": "大忠祠奉次西涯先生韵二首 其二",
            "作者": "邵宝",
            "内容": "瓣香难救欲沉舟，虏气昏昏暗九州。今日鲁连真蹈险，它年江统浪含愁。\n馀生未了东还计，即死能忘北向雠。地下欲从行在所，海陵朝撼朔风秋。"
        },
        {
            "标题": "邹光懋为我复先世所藏画诗代简谢",
            "作者": "邵宝",
            "内容": "吴绫三尺黄痴画，珍袭元从存一斋。五十七年慈母念，寻常一笑故人来。\n版留苏氏情尤著，记属昌黎手自裁。对客焚香还再拜，雕盘擎向影堂开。"
        },
        {
            "标题": "寄湖南赈使吴中丞兼柬秦中丞凤山",
            "作者": "邵宝",
            "内容": "两年未报岭南书，却向湖南候起居。赤壁山高三国后，洞庭波阔九歌馀。\n楼临江渚曾招鹤，节过乡关不问鱼。淮海相逢同吊古，岳阳回首意何如。"
        },
        {
            "标题": "将至广信寄娄诚善 其一",
            "作者": "邵宝",
            "内容": "二月书来自蔡登，南楼病榻几青灯。灵山雨后明如许，渴思令人一夜增。"
        },
        {
            "标题": "戴文进春山叠翠图",
            "作者": "邵宝",
            "内容": "戴翁笔底有春山，万叠风烟尺素间。好似西湖新雨后，两峰回首六桥湾。"
        },
        {
            "标题": "灯夕前二日观灯屏于秦国英紫薇厅",
            "作者": "邵宝",
            "内容": "人物殊流绘事同，羊皮如纸丽青红。桃源洞口仙应幻，天宝宫中女是戎。\n宋代梦连唐代梦，陶家风杂党家风。小山磊磊薇厅夜，如见春星树影中。"
        },
        {
            "标题": "二生临行得家信",
            "作者": "邵宝",
            "内容": "正恨慈闱远，如何动笑颜。一书三月至，千里两人还。\n岁月它乡误，风尘此道艰。何时拜家庆，春酒对云山。"
        },
        {
            "标题": "馈笋于侯明府明府有诗用韵荅之",
            "作者": "邵宝",
            "内容": "玉在山中敢自珍，令君诗到便成春。坡翁他日言何剧，石老此庵看已真。\n巢凤欲来先振羽，箨龙方卧渐生鳞。筠笼落落惭为政，只馈清馋不馈贫。"
        },
        {
            "标题": "雨后登华氏东冈",
            "作者": "邵宝",
            "内容": "为看分秧有此来，雨前才得一登台。水波白点群群鸟，烟径黄垂树树梅。\n南渚风生歌调起，北山云尽画图开。独怜丰麦今无望，赋罢田家阁酒杯。"
        },
        {
            "标题": "开先僧送泉水",
            "作者": "邵宝",
            "内容": "泉斋爱泉如爱玉，每向名山观未足。长言世味无此真，俗客浪誇鱼我欲。\n匡庐瀑布故有名，几回坐饮龙池清。不知泉亦我知否，我独与泉如结盟。\n兹行未暇登山寺，远汲双瓶解焦思。老僧闻我送茶来，笑揖山灵谢珍赐。\n剩携阳羡新春芽，夜烹落尽青灯花。吾泉在惠久能味，岂以异好成遗遐。\n相将一椀复一椀，此味天教吾辈管。明朝西望双虹垂，放笔大书湖水满。"
        },
        {
            "标题": "芝山寺题壁",
            "作者": "邵宝",
            "内容": "芝山草如黛，青春空复过。我来憩古寺，落花看渐多。\n林莺惜芳景，和我登山歌。白日不可挽，更奈风雨何。\n老僧供香茗，小坐成天和。江公旧游处，长松挂新萝。\n止水一亩池，流衍同江河。晚峰纵高眺，番阳渺云波。\n五老近相别，笑指庐山阿。"
        },
        {
            "标题": "登华甥西楼用唐人韵",
            "作者": "邵宝",
            "内容": "满天风雨独登楼，林杪清烟淡欲收。云重不知今日午，月明还忆去年秋。\n道经南郭蒲帆近，望入东庐草径幽。何处新晴堪试屐，溪桥北去有高邱。"
        },
        {
            "标题": "春日登莫氏溪山清兴楼",
            "作者": "邵宝",
            "内容": "笑惊四纪再登楼，画里青山亦白头。况我在朝还在野，似渠宜夏复宜秋。\n漏春梅柳原应蚤，负郭林塘本自幽。愿与主人同寿域，一年一话海添筹。"
        },
        {
            "标题": "泉上答平江用姚少师韵",
            "作者": "邵宝",
            "内容": "未了登山兴，楼船冒雨开。不须留带去，便拟赐环来。\n宝剑时时拭，甘棠处处栽。醉吟吾老矣，迟子有茶杯。"
        },
        {
            "标题": "题扇赠侯刑部用姚少师泉上韵",
            "作者": "邵宝",
            "内容": "三日金陵道，江船趁晓开。泉甘容我住，山重为公来。\n石愧元章拜，桑怜著作栽。冬深初雨雪，春色已盈杯。"
        },
        {
            "标题": "慧山寺次姚少师韵",
            "作者": "邵宝",
            "内容": "十年酬远兴，秋晚寺门开。山色空中落，泉声起处来。\n草香寻异品，树老问初栽。欲为茶神酹，还将酒一杯。"
        },
        {
            "标题": "惠山泉歌奉次涯翁先生",
            "作者": "邵宝",
            "内容": "击石长歌复长啸，山无人声泉有窍。诗人曾谓兹山空，又闻山与南海通。\n向来泉托山人姓，公为收名名始定。石池左右多槛泉，东流迤逦非突还非悬。\n公门如海纳川水，肯向东方遗一士。出山还似在山清，中有石子星之精。\n别公无言怀独泻，公乃题诗赠行者。高词尽得今古奇，我歌合向观泉时。\n年年寿公泉一酌，公每书来问瀺灂。援琴欲寄山中音，水风吹月千里无遐心。"
        },
        {
            "标题": "寄题东林寺壁",
            "作者": "邵宝",
            "内容": "雁门僧避胡尘来，匡庐山中寻讲台。谁云净土在西竺，此池自有莲花开。莲花开时千万朵，江南君臣不疑我。渊明故是避世人，菊花醉插头上巾。攒眉掉臂谢公去，一杯浊酒堪全真。当年意在谁独识，虎溪笑处泉流石。至今古塔依西林，月落江云树千尺。"
        },
        {
            "标题": "冬夜观树影",
            "作者": "邵宝",
            "内容": "月树影在地，横斜复横斜。谁为水墨画，老笔全无华。又如春雷动，初惊蛰龙蛇。因之得篆法，锥铁行平沙。海云漾双玕，江风落孤楂。玄冬万景瑀，嘉此独咨嗟。他宵有繁阴，莫向时人夸。"
        },
        {
            "标题": "松风阁夜宿",
            "作者": "邵宝",
            "内容": "不宿山中已二年，老僧还话二年前。戏移片石真奇迹，笑却千金是隐缘。\n半夜未眠泉远滴，四山无籁月孤悬。明朝更与王山长，点易台端望海天。"
        },
        {
            "标题": "读钓台集用陈白沙韵二首 其二",
            "作者": "邵宝",
            "内容": "从来自信任人疑，一寸丹心付所知。白石有情依古庙，青苔无赖上残碑。\n芝从商䫈犹知主，鱼向磻溪已得师。未到桐江空仰止，数章新和白沙诗。"
        },
        {
            "标题": "读钓台集用陈白沙韵二首 其一",
            "作者": "邵宝",
            "内容": "莫将身世较行藏，钓石能增处士光。青眼屡烦真主顾，白头端为故人昂。\n云归故䫈龙应懒，蘋委空江水亦香。九鼎一丝形迹外，尽教俗客笑荒唐。"
        },
        {
            "标题": "读成布衣祭忠文",
            "作者": "邵宝",
            "内容": "万古兴亡泪满笺，一坛遥忆祭忠年。大书笔在凭谁执，高调歌沈待我传。\n无地可投湘水裔，有天应照越山颠。布衣闵世尤堪吊，何处松楸是墓田。"
        },
        {
            "标题": "金山行送林提学之山西",
            "作者": "邵宝",
            "内容": "大江之中，有峰崔嵬。屹然独立不可动，百川到此皆萦回。\n乾坤风气，与水相移推。来今往古无断续，中间有阖复有开。\n顺流直泻忽此突然者，俨如玄圭锡禹戴履参三才。\n吾闻岷山导江，东沱北汇，茫然两涯。瞿塘谁为峡，滟滪谁为堆。\n洞庭东去小孤小，又东千里行绕凤凰之高台。南徐望海只尺是青天，如宇置此坳堂杯。\n兹峰非柱亦非碣，清泠隔绝人间埃。神宫佛刹半参倚，唐镌宋刻剥落生莓苔。\n蛟龙隐盘窟，鸾鹄栖悬崖。上摩苍茫下临空洞兮，不可以测度，但见海有西户江有东南隈。\n一山二水理应尔，嗟此卷石直从何地天将来。水神夜戒百灵护，万骑驱逐疾走如衔枚。\n吁嗟乎，尾闾去终日，昆崙几时回。振陵风雨潮汐争喧豗。\n大哉吾道一逝者，夫何为乎有澜日倒波今颓。若非藉此作孤障，彼狂且悍将谁与之裁。\n吾人定力如此石，沧桑不变此石无倾隤。送君须上最高处，商声击石开君怀。\n太行绝顶更回首，一航东海何如哉。"
        },
        {
            "标题": "发书于凤山有虚名为累一言因用杜诗起句",
            "作者": "邵宝",
            "内容": "才微岁晚尚虚名，一夜惊心白发生。贫有图书应入梦，老于庐屋未忘情。\n寒凉正值风来朔，霁爽还逢月出庚。便作西轩依旧室，馀灰扫尽地初平。"
        },
        {
            "标题": "王山长归越灯前酌别 其三",
            "作者": "邵宝",
            "内容": "点点易未了，山中年复年。期君弄春水，早渡越江船。"
        },
        {
            "标题": "与孔半痴观予公服小像",
            "作者": "邵宝",
            "内容": "野人不是庙廊人，袍笏他年偶在身。昨夜山中看画本，半痴偏说以吾真。"
        },
        {
            "标题": "忆王山长时将渡钱塘",
            "作者": "邵宝",
            "内容": "此日君应渡浙江，海天寒月照船窗。久游不作他乡望，老节宁为歉岁降。\n越岸烟消分莽渚，钱塘潦尽露涛泷。阿符未了城南课，好趁春潮放晓艭。"
        },
        {
            "标题": "雨中在堠阳闻徐东之讣垂涕对客情见乎辞",
            "作者": "邵宝",
            "内容": "老来方恨少知音，忽报斯人又陆沈。万里枯槎空一水，百年敝帚独千金。\n唐衢泪尽江湖远，李渤盟寒岁月深。头白门生君自道，晋陵回首重伤心。"
        },
        {
            "标题": "僧圆显请记行窝以诗答之",
            "作者": "邵宝",
            "内容": "随意云山放我歌，不须文字记行窝。梦回赤壁月还小，濯罢沧浪水更多。\n静定故知禅榻在，虚明今谓佛灯何。相逢莫认鹅湖寺，旧学无朋鬓欲皤。"
        },
        {
            "标题": "发文正公吊书后有作 其一",
            "作者": "邵宝",
            "内容": "子在心常北，吾归道未南。书从春后绝，恸岂病馀堪。\n诗兴江山老，忧怀岁月酣。百年函杖地，犹许梦中参。"
        },
        {
            "标题": "发文正公吊书后有作 其二",
            "作者": "邵宝",
            "内容": "平生一瓣香，今日托人将。鸿雁南来少，风尘北望长。\n回天曾有笔，济海竟无航。留得遗文在，星辰夜夜光。"
        },
        {
            "标题": "发文正公吊书后有作 其三",
            "作者": "邵宝",
            "内容": "漫识金山酒，公因赏识人。忧为天下地，笑返雪中春。\n山色言增重，泉评意出新。北行人渐远，愁见水粼粼。"
        },
        {
            "标题": "发文正公吊书后有作 其四",
            "作者": "邵宝",
            "内容": "有句传江左，长教和且歌。未应知己少，自是爱人多。\n云野秋无雨，风江晚更波。伤心门下士，鬓发渐成皤。"
        },
        {
            "标题": "晓发南浦",
            "作者": "邵宝",
            "内容": "西山南浦隔江流，又作新春第一游。舟趁微风斜渡水，舆穿宿雾漫经邱。\n此行更切真才望，何处还多丽景收。东向匡庐兴无限，五峰青点白云头。"
        },
        {
            "标题": "高安县学观习冠礼柬守巡二王君",
            "作者": "邵宝",
            "内容": "洪州江涛激堤急，江中老蛟似人立。春来风雨助江灵，万丈新堤无芥力。\n谁将神物障狂流，铁柱宫成几百秋。番阳湖深东入海，空厓禹庙何悠悠。\n筠州有蛟今有柱，山雾如江化为雨。弦歌在泮修旧章，允矣嘉宾吾愧主。"
        },
        {
            "标题": "赠王古直二首 其二",
            "作者": "邵宝",
            "内容": "栖栖复栖栖，而谓古遗直。曾从西曹游，冒禁为所识。\n长揖称诗人，法吏不敢斥。泡灯亦儿戏，破碎何足惜。\n西堂坐春风，凄凉泪沾臆。兹事久已传，野史谁当职。"
        },
        {
            "标题": "尹舜弼访我二泉书院诗以叙别",
            "作者": "邵宝",
            "内容": "七年离恨忽消除，更爱清言数起予。士品故从三代后，文章谁许六经馀。\n春深水国舟还浅，夜静山斋榻又虚。欲问星槎何日返，庙廊新馆正渠渠。"
        },
        {
            "标题": "谢张巡抚惠廪米",
            "作者": "邵宝",
            "内容": "廪人珠玉辱多分，南浦犹怀共水云。作粥便将和薏苡，涯翁诗自学台闻。"
        },
        {
            "标题": "夜遇高县尹",
            "作者": "邵宝",
            "内容": "独行寒夜清，惊乌时一鸣。相逢即相别，翻使客愁生。\n微论开新瘴，幽怀抱宿酲。临分还致语，侧耳听贤声。"
        },
        {
            "标题": "和乔司马三首 其二 观音山",
            "作者": "邵宝",
            "内容": "观音阁下江水深，阁上丹崖知几寻。安能羽翼一飞上，独凭阑干时放吟。\n鸟去却留云栈影，潮来还起石钟音。十年老眼今如梦，遥为岩翁重此临。"
        },
        {
            "标题": "过冯公岭",
            "作者": "邵宝",
            "内容": "衣湿才知马入云，隔峰人语半相闻。前行共指桃花砦，巨石如碑不见文。"
        },
        {
            "标题": "游从姑山",
            "作者": "邵宝",
            "内容": "回首麻姑复从姑，江中烟雾两峰孤。伊人似玉丹崖阻，吾道如川白日徂。\n曾是待年终偃蹇，也应阅世未模糊。晚来数点神灵雨，莫谓巫山作画图。"
        },
        {
            "标题": "寿知微子七十",
            "作者": "邵宝",
            "内容": "禅心僧腊共青山，几见游云去复还。纵是古希休便道，静中已透百年关。"
        },
        {
            "标题": "春日观画于成汝从宅",
            "作者": "邵宝",
            "内容": "龙眠猎骑云湖菊，笔底风神眼底稀。春日石鱼湖上雪，坐怜清赏几添衣。"
        },
        {
            "标题": "天津舟中夜坐观水",
            "作者": "邵宝",
            "内容": "河水东注海，海流亦复东。人言如沃焦，毕竟谁能穷。\n蓬莱不可渡，万里悲天风。北斗揭西柄，影落清波中。\n耿耿欲回澜，荡漾涵虚空。昔闻有碣石，助禹成神功。\n我将往求之，道险多蛟龙。静观叹逝者，缅怀川上翁。"
        },
        {
            "标题": "观水北山人新作我行窝",
            "作者": "邵宝",
            "内容": "三里青山接水云，菊花时节每寻君。也知僻地真须假，敢谓虚名可与闻。\n閒处渔樵如宿约，老来农圃亦徒云。惟应再结吟诗社，共对西神赋夕曛。"
        },
        {
            "标题": "夕坐观泉月上始还",
            "作者": "邵宝",
            "内容": "海天亭上坐焚香，静爱山中寒日长。石罅云芽含宿雨，波心树影弄残阳。\n九霄月散九峰剩，一夜泉生一寸强。却漫有台名点易，误教游客问行藏。"
        },
        {
            "标题": "观泉有感",
            "作者": "邵宝",
            "内容": "阳城居晋鄙，薰德几千人。我亦山林久，观泉愧我巾。"
        },
        {
            "标题": "新置观泉巾",
            "作者": "邵宝",
            "内容": "新制山巾近玉台，正堪泉上咏归来。鉴中莫笑东坡影，八九年前手自裁。"
        },
        {
            "标题": "点易台观泉",
            "作者": "邵宝",
            "内容": "点易台南滴露泉，石边一穴水精圆。方诸未挹天边月，沆瀣虚传海上天。\n白鹤远来云表外，碧窗深隔洞门前。晚年对此心常活，何处清凉更问仙。"
        },
        {
            "标题": "和浦文玉观水 其一",
            "作者": "邵宝",
            "内容": "新晴出郭门，四野惟一水。忆自庚午年，雨恒尝见此。\n坐我天上身，江南画船里。陶谢空遐思，今有桂岩子。"
        },
        {
            "标题": "陈方伯晋庵挽词",
            "作者": "邵宝",
            "内容": "归云堂下雨毵毵，哭寄长歌为晋庵。诗律独追唐逸响，史评常陋晋清谈。\n入参台鼎阶无几，退谢藩垣疏有三。百岁高名碑石在，松阴十里锡山南。"
        },
        {
            "标题": "归兴（四首）",
            "作者": "邵宝",
            "内容": "镇日冲风起九河，活潮东上不胜波。云蒙日影当晡密，雨送雷声入夜多。野史一书还夏五，客灯十载几连窝。新凉却动江南思，卧看青山听棹歌。¤"
        },
        {
            "标题": "归兴（四首）",
            "作者": "邵宝",
            "内容": "漕堤杨柳昔人功，六日清阴处处同。东国共看归海水，南船方趁过淮风。寻常民俗兵兴后，百万军储岁挽中。我有瓣香何所致，礼官新祀宋司空。¤"
        },
        {
            "标题": "望龟峰",
            "作者": "邵宝",
            "内容": "望里龟峰寺，幽寻路可穷。风尘四壁外，天日一方中。\n水曲真疑断，云盈不碍空。往来题未了，独立叹神功。"
        },
        {
            "标题": "两过德州未谒董子祠诗以志过",
            "作者": "邵宝",
            "内容": "地产醇儒郡有光，两来犹未谒祠堂。春秋义已传迁史，谊利心曾辨粤王。\n拜位定依庭柏影，荐仪空托沚蘋香。孤城回首风尘里，读罢遗书送夕阳。"
        },
        {
            "标题": "九月望日登顾氏山园",
            "作者": "邵宝",
            "内容": "登高长恐主人留，今雨乘閒到上头。双眼乾坤容万里，五湖风日属三秋。\n旧坛荒落随陵谷，新径逶迤入亩邱。薄暮题诗下山去，塔烟西接剑光浮。"
        },
        {
            "标题": "南安谒濂溪先生祠",
            "作者": "邵宝",
            "内容": "一脉濂溪水，中涵太极天。契符三圣后，冠冕四儒前。\n庭谒初除草，峰寻几问莲。略谙光霁在，有笔未能传。"
        },
        {
            "标题": "过龟山",
            "作者": "邵宝",
            "内容": "渎庙龟山顶，长淮日夜东。放船方海月，挂席更天风。\n鬼物荒唐里，神功镇静中。济川吾岂敢，斯道正无穷。"
        },
        {
            "标题": "别罗太史景鸣用东坡韵",
            "作者": "邵宝",
            "内容": "秋雨湿地无尘沙，萧然薄暮居官衙。人言此郡有岚瘴，八月桂树初开花。\n欲行未行待天霁，取道特过山人家。山人如鹤心万里，争林每笑群栖鸦。\n我昔对语尽长夜，别后四见春林葩。人间万事似泉水，谁哉鸿渐能尝茶。\n台前舞剑聊一试，楼上更鼓方三挝。悬河之论透骨爽，背痒安用麻姑爬。\n明朝分手各大笑，寻常为别何云嗟。赠君此曲当琼佩，报我万斛仙坛霞。"
        },
        {
            "标题": "闻时事有感集李四首 其四",
            "作者": "邵宝",
            "内容": "明月出海底，回风送天声。宝剑双蛟龙，虚步蹑太清。\n云卧游八极，三公运权衡。努力保霜雪，群才属休明。"
        },
        {
            "标题": "闻时事有感集李四首 其二",
            "作者": "邵宝",
            "内容": "吾衰竟谁陈，焉得偶君子。倚楼青云端，千春隔江水。\n大雅思文王，行行未能已。鸑鷟有时鸣，雄断自天启。"
        },
        {
            "标题": "闻时事有感集李四首 其三",
            "作者": "邵宝",
            "内容": "长鲸正崔嵬，世路有屈曲。自挟两青龙，挥手折若木。\n沿芳剧春洲，凤饥不啄粟。楼船几时回，秋露白如玉。"
        },
        {
            "标题": "秋华十咏次如山 其四 孩儿菊",
            "作者": "邵宝",
            "内容": "菊名非菊恨虚闻，中有幽香为解纷。采采秋风篱落畔，独嫌荒草欲教芸。"
        },
        {
            "标题": "寄贺黄门先生",
            "作者": "邵宝",
            "内容": "万丈{殹巫}闾万丈云，白头何地可寻君。懒招海贾非无谓，笑答山灵似有闻。秋水竿留巢父在，春风榻与管宁分。数封再检先朝疏，望断天涯坐夕曛。"
        },
        {
            "标题": "寒日怀卧云上人用昌黎韵",
            "作者": "邵宝",
            "内容": "病余情绪还无赖，久拟临泉洗宿埃。载酒定须三宿返，送茶时复一僧来。身从白日风时避，眼到青山雪处回。为问西斋悬榻地，荒云和叶几堆堆。"
        },
        {
            "标题": "寒日怀卧云上人用昌黎韵",
            "作者": "邵宝",
            "内容": "病馀情绪还无赖，久拟临泉洗宿埃。载酒定须三宿返，送茶时复一僧来。\n身从白日风时避，眼到青山雪处回。为问西斋悬榻地，荒云和叶几堆堆。"
        },
        {
            "标题": "袁州谒韩文公祠",
            "作者": "邵宝",
            "内容": "一上春台草陆离，忽瞻遗像起遐思。江山恨少滕王赋，风水愁多二女祠。石廪不知云去地，雷塘犹想雨来时。凭君莫引飞鸿望，万里骑龙任所之。"
        },
        {
            "标题": "九月一日同诸友行山中 其二",
            "作者": "邵宝",
            "内容": "龙阜秋云外，微茫径可寻。鸥情沧渚远，松影白云深。\n风逼重阳帽，泉流太古琴。草亭春色远，犹是浴沂心。"
        },
        {
            "标题": "九月一日同诸友行山中 其一",
            "作者": "邵宝",
            "内容": "晚秋逢霁景，山寺恣幽寻。霜树丹犹浅，寒潭碧正深。\n竹垆鸿渐茗，松榻颖师琴。亭上还高眺，悠然万古心。"
        },
        {
            "标题": "送东山公行边",
            "作者": "邵宝",
            "内容": "司徒始受命，朝野贺得人。两边数万骑，所望公一身。\n公囊无刍粮，公心有经纶。亦有为国念，对越天与神。\n岂不知匮乏，鞠躬在兹辰。公复不自用，乃荐一二臣。\n遗事旁搜阅，微言博咨询。稽首殿陛下，丰仪动高旻。\n登车向西郭，尊俎罗朝绅。慨然尽馀酌，老眼无边尘。\n谓公唐室晏，谓公汉家恂。千载有韩范，公也真其伦。\n公有激众义，公有抚众仁。未至百草秋，既至万卉春。\n缓急在公手，琐琐何足陈。"
        },
        {
            "标题": "与毛三江访匏翁故第暮归有作",
            "作者": "邵宝",
            "内容": "久矣门墙梦寐中，偶来还喜故人同。赋诗尚有庭前树，醒酒兼多竹外风。\n百岁遗情孤绿野，一言嘉惠重南宫。贤郎不负箕裘语，地下真堪慰乃翁。"
        },
        {
            "标题": "九江赠冯户部用见素韵",
            "作者": "邵宝",
            "内容": "五载三曹彦，登楼感旧游。帆阴连水岸，帘爽带云邱。\n院静风生鹤，城春雨应鸠。明朝有尊酒，还拟为君留。"
        },
        {
            "标题": "吊林和靖墓",
            "作者": "邵宝",
            "内容": "赋得梅花万古传，水滨孤冢却萧然。閒云于我心俱隐，老鹤如人骨半仙。\n朝市尚馀观物地，儿童不省入城年。小桥东去今成路，回首中洲但暮烟。"
        },
        {
            "标题": "哭李方伯惟诚用老杜哀李北海韵",
            "作者": "邵宝",
            "内容": "朋游三十年，道谊曾不替。知公定交初，德音日相继。\n公本西平胄，水木有源柢。少年擅才名，文词出新制。\n上书排帝阍，此志一何锐。门停长者车，青眼风尘际。\n仰窥古作者，流衍得真裔。主司跃然惊，擢桂亦常例。\n献策回重瞳，一朝荷嘉惠。轩昂露头角，清光映宸卫。\n寻常笑语间，历历邦家计。力深稽古馀，致远未尝泥。\n大哉养材功，不负文明世。钟镛悬华轩，圭璧藉文罽。\n令弟共翱翔，科重甲辰岁。发轫铨曹郎，优游养经济。\n登俊拔芳翘，黜邪洗荒秽。公馀日扃门，惟有庭鹤唳。\n读礼归故山，三年泪盈袂。夏官故本兵，独立谢权嬖。\n三边诸将臣，始得重轻势。公心如青天，风月动光霁。\n挥毫寓军法，烟云乱行缀。奉使历南邦，爽气消瘴疠。\n西藩领参伯，简在荷先帝。公初度函关，在在减征税。\n向来暴如焚，屏若扫以彗。所不活群生，臣也誓有毙。\n人情甚苦荼，而我独深哜。移旌向浙江，山水心夙契。\n相逢我知心，欢颜照堂砌。冉冉山云浮，滔滔海波逝。\n倡和吊忠魂，情真句还丽。恶风从北来，群芳不胜脆。\n万怪歘呈露，共讶天地闭。公时居左辖，只手披蒙翳。\n抗冲等铁石，调剂参姜桂。哭声动九关，天乎竟迢递。\n力穷叫苍梧，重华久云瘗。飘然得赋归，冰霜日凌厉。\n乾坤浩茫茫，吾道真成滞。讣音隔三秋，乃复自燕蓟。\n日斜望芜汀，些罢愁云蔽。"
        },
        {
            "标题": "和浦文玉观水（二首）",
            "作者": "邵宝",
            "内容": "万壑正横流，我方浚泉水。山灵如有知，应笑我为此。我泉亦何心，一道苍茫里。沧浪复沧浪，野歌听孺子。"
        },
        {
            "标题": "喜得精舍地有作用杜韵",
            "作者": "邵宝",
            "内容": "寺门东北径悠然，小洞阴多鹿惯眠。出地泉声无石碍，倚天松骨有萝牵。\n病馀杖几三年后，梦里堂坛五老边。莲社在邻吾不入，门人今助买山钱。"
        },
        {
            "标题": "雪洲追吊夏叔度亦用涯翁尊师韵",
            "作者": "邵宝",
            "内容": "月寒沙白水如烟，兴在中洲望宛然。岂有机心将避世，不知医道已通仙。孤舟自系须人渡，一鹤时飞为客传。雨露春来江岸阔，吊君何处放湖船。"
        },
        {
            "标题": "徐太史薜荔园辞 其十一 石假山",
            "作者": "邵宝",
            "内容": "屹有峰兮湖之中。石际水兮丛丛。彼日夕兮浪以风。\n于我石兮撞舂。猗兹望兮南东。谁此池兮此峰。峰之下兮湖通。\n盍观兮焉从。善齐物兮若翁。"
        },
        {
            "标题": "松棚歌奉次涯翁先生",
            "作者": "邵宝",
            "内容": "涯翁壮游尽南东，品题到处皆留踪。老閒逸事情亦钟，笔底云气成巃嵷。\n乾坤奇观此卷中，有歌落落称棚松。眼前烟雾如郁葱，野无夏屋胡为幪。\n胡不梁柱明光宫，君子若人能固穷。周旋地占五十弓，脱去尘土将腾空。\n上辞鹳鹤下蛇虫，天留奇崛当严冬。实看纠结虚玲珑，蟠根定与东海通。\n不然何以游群龙，在渊在陆天机同。多言莫如图画工，神品妙得吟哦功。\n使君骢马缨垂红，偶入野寺披蒙茸。閒将手剔古苔封，行遍天涯亡是公。\n几回世上儿成翁，青云后拥风前冲。工师过眼徒憧憧，岂复斤斧遭樵童。\n松兮如鸟已出笼，时来贵客僧鸣钟。寻常曲直嗟麻蓬，谁将此物惊盲聋。\n涯翁诗成五色虹，突然平地起危峰。南来吏牍兼诗筒，知音千里如相逢，雅哉淇澳非卫风。"
        },
        {
            "标题": "寄崔工侍民瞻用前韵",
            "作者": "邵宝",
            "内容": "郴州南望楚云边，颜色长怀别我年。岭北春从梅折后，衡阳书在雁归前。雪淹夜榻无佳兴，月照秋槎有胜缘。病起莱衣方再舞，晚风吹雨过梅天。"
        },
        {
            "标题": "自和幽居四咏 其四",
            "作者": "邵宝",
            "内容": "饶州遣鹤剩风流，小圃新开竹径幽。见影浅将于水监，闻声高欲自天求。\n图中恨识青田晚，梦里疑看赤壁秋。莫向主人撩醉眼，病馀如我且须休。"
        },
        {
            "标题": "自和幽居四咏 其三",
            "作者": "邵宝",
            "内容": "绿树春声正自怜，秋深幽鸟复庭前。谷中音似闻人语，池上书应为客传。\n短调自须风静听，多情谁起日高眠。閒来漫拟成新曲，长啸临流付一弦。"
        },
        {
            "标题": "自和幽居四咏 其二",
            "作者": "邵宝",
            "内容": "忽有幽香共午风，小春庭院菊篱东。一丝何处来应远，百和无端界本空。\n漫道芝兰随物化，真闻黍稷与神通。麓堂地隔四千里，三叹馀情数纸中。"
        },
        {
            "标题": "自和幽居四咏 其一",
            "作者": "邵宝",
            "内容": "晚晴无物不含晖，此树天将悦我非。一碧故涵秋水净，半黄初着晓霜微。\n吟随望远长凭几，情忆阴多坐解衣。莫道寂寥谁与共，天风时引白云归。"
        },
        {
            "标题": "幽居四咏 其四 鹤舞",
            "作者": "邵宝",
            "内容": "误向丹邱共羽流，多情今得此亭幽。长鸣似与高人语，屡舞谁于醉客求。\n风羽九逵能抗晚，野心万里欲横秋。试将衣袖閒招引，转尽花阴意未休。"
        },
        {
            "标题": "鹤舞",
            "作者": "邵宝",
            "内容": "误向丹丘共羽流，多情今得此亭幽。长鸣似与高人语，屡舞谁于醉客求。风羽九逵能抗晚，野心万里欲横秋。试将衣袖闲招引，转尽花阴意未休。"
        },
        {
            "标题": "观红梅次玉林韵 其一",
            "作者": "邵宝",
            "内容": "两树新从浙上来，一株先向槛前开。春回老干经三月，酒入酡颜定几杯。\n画笔词锋争胜负，花情人意两徘徊。玉林高唱南沙和，月上东山客始回。"
        },
        {
            "标题": "观红梅次玉林韵 其二",
            "作者": "邵宝",
            "内容": "清兴逢春似水来，红梅花下小筵开。尽将颜色降诗律，独引风情入酒杯。\n积雪不知香逗遛，落霞还与影徘徊。海棠更有西轩在，赏事真须第二回。"
        },
        {
            "标题": "松风阁追次莫东川韵二首 其一",
            "作者": "邵宝",
            "内容": "倚天松不受风摇，白鹤回翔似有招。何处客来忘此阁，故人诗在忆同朝。\n采苓每带云双屐，供石时添水一瓢。莫道山中无语者，老僧送罢又逢樵。"
        },
        {
            "标题": "送彭佥宪还莆田",
            "作者": "邵宝",
            "内容": "壶公山南南海滨，山中人兮尧舜民。淮南有招招不得，桂树丛丛秋复春。\n壶山主人大隐者，缄书远致南峰下。丹厓青壁勿自誇，我有幽怀为君写。\n我招不是淮南招，考槃同赋还同谣。避人避地两无谓，白云杳杳壶山高。\n昔居郎曹更宪府，理是渔纶断樵斧。十年吏隐人不知，却道渔樵自今伍。\n掉头巢父入海东，冥鸿万里商颜翁。何如兹山倚南极，中深可著神仙宫。\n七人作者莫知氏，为溺为沮竟谁是。能从吾游吾与之，坐共閒鸥看川逝。"
        },
        {
            "标题": "湖口阻风书所见",
            "作者": "邵宝",
            "内容": "湖西有青草，湖东有白石。水与草有情，与石乃相激。\n草边水微波，石也奈水何。有石水不滥，不愿青草多。"
        },
        {
            "标题": "湖上口占二首 其一",
            "作者": "邵宝",
            "内容": "不到西湖上，于今二十年。相逢多白发，山色只如前。"
        },
        {
            "标题": "湖上口占二首 其二",
            "作者": "邵宝",
            "内容": "画船入西湖，风光正春暮。指点两峰云，先寻岳王墓。"
        },
        {
            "标题": "题太白图",
            "作者": "邵宝",
            "内容": "仙人骑驴如骑鲸，睥睨尘海思东瀛。等閒相逢但叱咜，谁知万古千秋情。\n醉来天地小于斗，鞭策雷霆鬼神走。豪奇自比齐东人，大雅犹怀鲁中叟。\n青春想像华清宫，解识仙人图画中。满浮渌酒唤不醒，葛巾飒飒生天风。"
        },
        {
            "标题": "惠山杂歌（六首）",
            "作者": "邵宝",
            "内容": "踏踏儿郎从老翁，惠山寺里看新钟。问道新钟几时撞，九秋霜落树头红。"
        },
        {
            "标题": "惠山杂歌（六首）",
            "作者": "邵宝",
            "内容": "登登山路转山阿，须向仙人洞口过。涧水满时青草短，岩花深处白云多。"
        },
        {
            "标题": "送僧圆显住慧山寺",
            "作者": "邵宝",
            "内容": "寺据诸山会，公因一檄来。梦惊松阁雨，归扫石床苔。\n得主怜西社，遗书吊北台。野云心迹在，古洞傍泉开。"
        },
        {
            "标题": "羲皇谣",
            "作者": "邵宝",
            "内容": "无怀民，葛天民，梦邪真？天下无邦我有身。有身可醉亦可贫，我将用此全吾神。归来赋成《江有津》，茫茫海内皆风尘。菊花吾秋柳吾春，先生非邪谁谓羲皇人。"
        },
        {
            "标题": "寄周都宪文化",
            "作者": "邵宝",
            "内容": "病馀思见故人难，东浙山川入画看。风雨百年多幻景，江湖万里几惊湍。\n尊前每进新鸠杖，箧里还看旧豸冠。尚忆虔州同驻节，郁孤台上望长安。"
        },
        {
            "标题": "俞大参国昌寄惠杞饼苓膏奉谢",
            "作者": "邵宝",
            "内容": "远书来自济河东，饼杞膏苓在手中。松下光怜春过雨，菊边香忆晓含风。\n向人未论通仙品，为我先收起病功。莫道纸囊容易尽，久将杯酒托山翁。"
        },
        {
            "标题": "容春轩六咏 其三 先春台",
            "作者": "邵宝",
            "内容": "两树分红白，同然见复心。开花还结子，吾道古犹今。"
        },
        {
            "标题": "月下推篷看梅卷",
            "作者": "邵宝",
            "内容": "梅花本幽贞，月下更奇绝。推篷何处舟，孤山夜来雪。"
        },
        {
            "标题": "忆东林精舍寄示华生云",
            "作者": "邵宝",
            "内容": "东林寺里旧书堂，三十年来野草荒。百啭未忘初鸟韵，一株犹剩晚柑香。\n山怀龙阜神俱远，水问梅村脉故长。寄语云生为磨石，客中新记已成章。"
        },
        {
            "标题": "寄贺黄门先生",
            "作者": "邵宝",
            "内容": "万丈医闾万丈云，白头何地可寻君。懒招海贾非无谓，笑荅山灵似有闻。\n秋水竿留巢父在，春风榻与管宁分。数封再检先朝疏，望断天涯坐夕曛。"
        },
        {
            "标题": "管大夫制云鹤之服恤灾也奉谢二首 其一",
            "作者": "邵宝",
            "内容": "中冬特制鹤袍新，来问城南失火人。降服正脩前古礼，解衣还荷大夫仁。\n行藏自愧名衔重，辞受能忘道义真。独掩寒斋感知己，县衙回首不胜春。"
        },
        {
            "标题": "寄吴宪使",
            "作者": "邵宝",
            "内容": "濂泾草堂清可怜，幽期已在立秋前。社中诗自无新什，方外书应有别传。\n野旷正堪乘月步，日高犹为避风眠。伯牙山水钟期耳，万古知音不在弦。"
        },
        {
            "标题": "雨坐有怀",
            "作者": "邵宝",
            "内容": "萧萧风雨不知春，独坐东亭感慨频。四海有怀非我力，百年无愧是谁身。\n翠留竹节心期远，红入梅花眼界新。尚觉平生诗兴在，短吟须寄社中人。"
        },
        {
            "标题": "寄许东庐",
            "作者": "邵宝",
            "内容": "冲雨冲风一事无，东陂南荡水连湖。兴如王戴非因雪，他日休烦作画图。"
        },
        {
            "标题": "寄许东庐",
            "作者": "邵宝",
            "内容": "老去诗篇兴若何，一春城郭少经过。阴怜绿树风偏好，湿怪黄梅雨太多。\n静力更凭閒打整，狂心都逐病消磨。劳君问讯无堪报，微醉亭前独放歌。"
        },
        {
            "标题": "寄张汝立",
            "作者": "邵宝",
            "内容": "别来风雨梦初醒，两对山中春草庭。江汉无情衰可墨，春秋有法简能青。\n笔将点易劳君送，琴欲赓歌起我听。闻道儒台虚席在，何时尊酒海天亭。"
        },
        {
            "标题": "寄庄定山",
            "作者": "邵宝",
            "内容": "几年书断定山翁，极目江天送去鸿。野史不妨朝报外，病怀长托醉吟中。短筇向晚云随在，小榻逢秋月与同。尚忆长安吟别地，夜深风雨烛花红。"
        },
        {
            "标题": "追次秦中斋先生韵赠潘玉林",
            "作者": "邵宝",
            "内容": "不见中斋见此诗，玉林高榻雨丝丝。白莲社里曾为客，黄石祠前自得师。\n方外未应无野史，世间元亦有儒医。墓铭久閟西原草，到处逢人说母慈。"
        },
        {
            "标题": "渐霁",
            "作者": "邵宝",
            "内容": "渐霁驱愁思，无风稻正花。径来今雨客，烟起野人家。晚榻将新月，秋溪有净沙。东邻知我兴，多事报山华。"
        },
        {
            "标题": "与如山诸友避暑山中",
            "作者": "邵宝",
            "内容": "閒行五六七人同，竹林日影松坛风。客言此会舞雩下，僧歌我词盘谷中。\n茗盌及泉元有味，竹垆当暑却无功。冯谁传语知微子，秋夜山房好作东。"
        },
        {
            "标题": "避暑山中答莫如山",
            "作者": "邵宝",
            "内容": "残暑未受遣，有诗来故人。数行犹觉少，三复不知频。\n竹径留题近，松坛入梦新。朝闻参赞语，传慰到慈亲。"
        },
        {
            "标题": "为李惟诚题画",
            "作者": "邵宝",
            "内容": "江边草亭好，兴在江上山。山留万古色，白云时往还。\n云来荡胸臆，云去开姿颜。云哉或出岫，化为水潺潺。\n观云复观水，有道心自閒。策杖者何人，行将坐其间。\n我怀李芜湖，欲谢功名关。"
        },
        {
            "标题": "归兴六首 其三",
            "作者": "邵宝",
            "内容": "镇日冲风起九河，沽潮东上不胜波。云蒙日影当晡密，雨送雷声入夜多。\n野史一书还夏五，客灯十载几连窝。新凉却动江南思，卧看青山听棹歌。"
        },
        {
            "标题": "世恩席上答诸公",
            "作者": "邵宝",
            "内容": "我行西江自江东，载书千里乘天风。今夕何夕诗坛中，碧瞳共照灯花红。\n欧阳居士苏坡翁，文星烂漫今古同。不才有幸承诸公，翰林四老儒之通。\n金石一振万籁空，司封明并两考功。\n高堂白日悬青铜，少游才思如冥鸿。江湖渺渺谁能穷，职方平生怀至忠。\n每谈疆埸思弯弓，从容授简钱南宫。总会诸壑归三洪，清秋携对江上枫。\n亦有短句随鸣虫，云霄北上劳湘筒。"
        },
        {
            "标题": "将至邬子舟中作",
            "作者": "邵宝",
            "内容": "咫尺鄱湖水，相将入楚乡。雨中帆力缓，风外笛声长。\n梦渴山泉茗，吟销海岛香。旧游堪一憩，何处有甘棠。"
        },
        {
            "标题": "山僧惠灯诵昔人诗因次其韵",
            "作者": "邵宝",
            "内容": "静清深处许吾閒，朝看云来暮看还。泾上再歌倪老句，邵家亭子面西山。"
        },
        {
            "标题": "鹅湖先生以閒居二绝见寄次韵奉答 其二",
            "作者": "邵宝",
            "内容": "经纶收却不论功，楼阁新成碧倚空。读罢黄庭时策杖，还从野老赋鱼虫。"
        },
        {
            "标题": "鹅湖先生以閒居二绝见寄次韵奉答 其一",
            "作者": "邵宝",
            "内容": "黄阁归来鬓未华，一缄今与故人誇。叫岩东下江如练，犹忆维舟傍荻花。"
        },
        {
            "标题": "徐太史薜荔园辞 其四 蕉石亭",
            "作者": "邵宝",
            "内容": "蕉被被兮石矗矗，纷满亭兮芳菉。芳菉兮柰何，怀佳人兮蹉跎。"
        },
        {
            "标题": "闻太师公谥文正",
            "作者": "邵宝",
            "内容": "哀音到后又而今，节惠初闻出翰林。千载特操迁史笔，百年如见范公心。\n东川有障龙门在，南斗无光壁宿沈。何地可追尼父诔，在天真若敬皇临。"
        },
        {
            "标题": "挽李封君",
            "作者": "邵宝",
            "内容": "嘉定功馀泮水波，华阳规诲复谁多。承休合有台衡者，节惠其如窀穸何。\n江树影连巴国字，澧兰香入楚人歌。司空勋业旂常在，应与先生永不磨。"
        },
        {
            "标题": "以云南芥菜送文玉文玉有诗用韵荅之",
            "作者": "邵宝",
            "内容": "病起亲畦菜，常怀饭我恩。有方能入药，无和未成飧。\n迹比䲭蹲野，心忘鴳适樊。慈闱亦知味，吾不愧曾元。"
        },
        {
            "标题": "慧山书院十五咏 其一 忠定祠",
            "作者": "邵宝",
            "内容": "梁溪深十寻，湛岘高万武。我作李公祠，春秋荐牲酤。"
        },
        {
            "标题": "又叠前韵荅邃翁先生二首 其一",
            "作者": "邵宝",
            "内容": "谁寄江南第一枝，岁寒如有物司之。天于北道留馀地，人为东君惜后时。\n太素风流难入画，半酣颜色最禁诗。平生鼎鼐心知在，且共西堂雪夜卮。"
        },
        {
            "标题": "题王晋溪画兰",
            "作者": "邵宝",
            "内容": "之子有国香，幽居秘踪迹。吾将一采之，荐之君王席。\n英英雅淡姿，可写不可即。珍重无奈何，黄金以为饰。"
        },
        {
            "标题": "甲戌正月三日山行次史敏甫",
            "作者": "邵宝",
            "内容": "万壑春姿一夜还，画船载酒共看山。泉经古寺自双涧，亭倚危峰还几间。\n真乐竟须同客醉，浮生何必羡僧閒。南岩更得和风早，笑索梅花不作悭。"
        },
        {
            "标题": "送王同知之处州",
            "作者": "邵宝",
            "内容": "伊昔曾游地，今还送故人。舟横吴浦晚，驾转丽阳春。\n山静南无粤，星明北有辰。不须论展骥，天子重臣邻。"
        },
        {
            "标题": "经元世祖庙次王应韶韵",
            "作者": "邵宝",
            "内容": "断碑闲倚庙门斜，往事伤心付一嗟。春草长沙仍牧马，晚风疏树偶栖鸦。唐陵汉寝谁无主，北幕南庭自有家。欲吊鲁连何处是，飞尘如雨乱闻蛙。"
        },
        {
            "标题": "寄题湖南汲福井",
            "作者": "邵宝",
            "内容": "昔之日，此井竭。今之日，此井渫。水由地中，功上出叶。\n往来汲汲寒泉洌，六月焚如道无渴。君不见朝宗江汉在此州，水哉能止还能流，召棠蔽芾今歌周。"
        },
        {
            "标题": "经元世祖庙次王应韶韵",
            "作者": "邵宝",
            "内容": "断碑閒倚庙门斜，往事伤心付一嗟。春草长沙仍牧马，晚风疏树偶栖鸦。\n角端虚忆传神语，劈正何从纪梦华。谁向渎山陈酒海，飞尘如雨乱闻蛙。"
        },
        {
            "标题": "静中写怀用前韵",
            "作者": "邵宝",
            "内容": "策杖山边复水边，病余翻喜得长年。风光共逐初晴后，春色还怜未雨前。何处乾坤堪一啸，平生泉石本多缘。闲来独上西楼望，古华峰高正倚天。"
        },
        {
            "标题": "秋镜堂",
            "作者": "邵宝",
            "内容": "湖水明如镜，秋来虚映空。尘消凉雨后，天在古堂中。\n巫峡帘犹远，澄江练自工。载歌收潦句，为问主人翁。"
        },
        {
            "标题": "移竹",
            "作者": "邵宝",
            "内容": "醉日堪移竹，南枝记得真。寸金还有土，片玉已无尘。\n挺挺数君子，岩岩一丈人。明年春雨后，请看箨龙鳞。"
        },
        {
            "标题": "雨霁和文玉 其三",
            "作者": "邵宝",
            "内容": "连日愁多雨，还谁歌雨灵。已看船入市，安用驾冲星。\n葵掩庭中赤，蒲添石上青。何时步新月，策杖过沙汀。"
        },
        {
            "标题": "采薇曲",
            "作者": "邵宝",
            "内容": "岐山有仁者，白首思来归。愿闻康衢谣，不图见戎衣。\n渴梦北海水，饥谢西山薇。死从泰伯游，此志终无违。"
        },
        {
            "标题": "客有持宁庵诗至山中者次韵赠之",
            "作者": "邵宝",
            "内容": "山中十里绿阴长，新涨浮浮架石梁。赋罢蒹葭掩僧舍，午风销尽佛前香。"
        },
        {
            "标题": "雨中次文玉",
            "作者": "邵宝",
            "内容": "庭下双松相对清，东风吹花松子生。四檐飞雨葛衣薄，一径带云藜杖轻。\n课诗未足销多暇，戒酒非关爱独醒。何处沧洲堪一眺，已知吾道负冠缨。"
        },
        {
            "标题": "徐文靖公挽词",
            "作者": "邵宝",
            "内容": "公为苍生恸，私还哭所知。名成归老日，功在荐贤时。\n风采山中杖，文章海内碑。向来参谒地，风动古槐枝。"
        },
        {
            "标题": "夜热",
            "作者": "邵宝",
            "内容": "晚来坐爱一轩空，酷热偏教苦病翁。夜影空怜花里月，秋声安得树间风。\n耳闻暑雨咨方切，指计炎蒸伏正中。柳岸阴多舟似屋，共谁长啸五湖东。"
        },
        {
            "标题": "哭喻子乾",
            "作者": "邵宝",
            "内容": "数口西悲蜀道难，一骢五马旧相看。风传天上春光近，月堕云间海气寒。\n事志已脩千里郡，功名俄盖百年棺。惟馀南省相知意，独取焦桐忍泪弹。"
        },
        {
            "标题": "苦热二首 其二",
            "作者": "邵宝",
            "内容": "若岁大旱今真逢，狂魃骄舞生炎风。云霓数日无片影，罗火太阳同一宫。\n虚堂坐我独心静，涸野悯农皆力穷。群龙懒卧呼不起，手弄杨枝空百童。"
        },
        {
            "标题": "苦热二首 其一",
            "作者": "邵宝",
            "内容": "旱忧民物热忧身，独卧虚堂老病人。态似儿童欣水石，情如野客懒衣巾。\n云中树色披图幻，山下泉声入梦频。短壑青松空在口，肩舆曾不到东津。"
        },
        {
            "标题": "潘氏两寿歌",
            "作者": "邵宝",
            "内容": "伯翁九十常登山，城中策杖犹等閒。仲翁七十不觉老，笑谈出口人绝倒。\n两翁本是神仙流，青囊传世真箕裘。二十年前古稀酒，伯翁杯落仲翁手。\n小山雨露年年春，庭前已有折桂人。先人种德如种树，蜡梅花放春佳处。\n从今准拟开寿筵，千二百年如一年。君不见兄酬弟劝歌且祝，玉林季弟诗如玉。\n九峰书院歌涯翁，先生为孙司徒作。"
        },
        {
            "标题": "赠王古直二首 其一",
            "作者": "邵宝",
            "内容": "碌碌长安市，有客戴葛巾。问之何为者，自言我山人。\n山人本在山，偶然落风尘。尚馀丘壑念，时向诗中陈。\n暮作琳宫主，朝为玉堂宾。兴到即成往，孰能疏与亲。\n浩歌对尊酒，一醉全吾真。"
        },
        {
            "标题": "静怀",
            "作者": "邵宝",
            "内容": "人讥不能休，我患不能仕。仕岂簿领间，所执谅有以。\n古人复何人，渠耻予亦耻。老恨幼学疏，病怪虚名起。\n圣明无遐遗，只尺千万里。傥念将母艰，綵衣又兹始。"
        },
        {
            "标题": "观沧浪吟卷",
            "作者": "邵宝",
            "内容": "沧浪吟卷三江话，助我论诗到日斜。逻卒屡过宾客静，不知门外有风沙。"
        },
        {
            "标题": "施平乐还自京师亟来问余余病未能亟答也先之以诗",
            "作者": "邵宝",
            "内容": "两看去雁一来鸿，今雨丰姿旧雨同。老欲致君还读律，远将之郡更观风。\n瓣香且吊唐廷尉，尊酒仍赓陆放翁。稍待秋清予病减，煮茶题竹听松东。"
        },
        {
            "标题": "香炉峰怀李谪仙",
            "作者": "邵宝",
            "内容": "半空飞流天作奇，谪仙之诗真似之。云松有巢今不见，但见老僧歌妙词。\n香炉紫烟日复夕，散落平湖渺无迹。九江秀色如我何，我访仙人东挂席。"
        },
        {
            "标题": "高梁寺次赵栗夫韵",
            "作者": "邵宝",
            "内容": "春晴方喜入山深，古寺高梁故故寻。江上诗囊连日兴，雨中禅榻隔年心。\n竹藏幽径云初合，松倚高坛月正临。指点匡庐何处是，万峰回首问东林。"
        },
        {
            "标题": "醉石为王翁赋",
            "作者": "邵宝",
            "内容": "湖上秋容淡如拭，有人时卧林间石。石边有路通醉乡，梦邪真邪人不识。人有托，物无情。石可醉，亦可醒。一声何处沧浪清。"
        },
        {
            "标题": "留别娄郎中元善",
            "作者": "邵宝",
            "内容": "廿载论交地，浮山古信州。晚园收硕果，周道傍寒流。天与裁春服，人将渡野舟。夕佳外轩月，还炤越江秋。"
        },
        {
            "标题": "太白山人歌为关西孙太初赋",
            "作者": "邵宝",
            "内容": "山人西从太白来，东南胜览穷天台。凤歌落落复自和，笑问楚狂安在哉。江陵曾见子微否，道骨仙风子真有。神游八极偕者谁，江上听潮何太久。山人西望几回首，石室高寒逼星斗。六月争传雪未消，万峰谁遣云长守。南来遗我方山冠，何以报之青琅玕。杜陵诗人不可作，击节虚堂风雨寒。"
        },
        {
            "标题": "秋华十咏次如山 其六 秋海棠",
            "作者": "邵宝",
            "内容": "离离秋草缀红芳，春睡初醒又晚妆。不是娇姿解愁绝，人间人自有柔肠。"
        },
        {
            "标题": "龙兴寺述事",
            "作者": "邵宝",
            "内容": "佛殿庄严似法宫，圣恩偏注此山中。南朝寺在俱凡界，西竺僧来自祖风。\n画栋本连陵树碧，绮疏曾映苑花红。题名幸与司徒后，怪得行旌懒向东。"
        },
        {
            "标题": "寿吴宪使",
            "作者": "邵宝",
            "内容": "东藩回首兴飘然，须信吾儒有列仙。湖海正当初返地，星辰还值始生年。\n南山静对陶潜菊，春酒香分陆羽泉。笑问丹丘何处是，为君重赋远游篇。"
        },
        {
            "标题": "宁庵少宗伯见过",
            "作者": "邵宝",
            "内容": "病后相逢处，犹疑十载前。君行当要路，吾道在寒泉。\n轩坐风初静，城居地偶偏。麻姑坛可到，谁共赋游仙。"
        },
        {
            "标题": "听雨歌读见素所上封事作",
            "作者": "邵宝",
            "内容": "章江门下春水来，黄流浑浑无津涯。居人争言二月八，水神作会多风雷。\n拥衾听雨坐中夜，我船明发开未开。湿云十里接南浦，滕王高阁空崔嵬。\n我歌欲登江上台，吁嗟行路真难哉。莆阳谏草忽在眼，歌声入江江欲回，君看铁柱生莓苔。"
        },
        {
            "标题": "树儿埋之明日视冢还有感",
            "作者": "邵宝",
            "内容": "老年悲不得，恸哭付长歌。也自吾庭在，其如嘉树何。\n山林游兴少，风雨梦魂多。最是伤心处，新邱在涧阿。"
        },
        {
            "标题": "雨坐漫述是日郭仁宏寄小像至",
            "作者": "邵宝",
            "内容": "镜中愁鬓欲成皤，新画应惭郭泰和。花谢晓风方恨急，麦收春雨竟嫌多。\n曲房辟湿频烧术，单裌生寒重易罗。满院青枝飞燕子，扣门时有客相过。"
        },
        {
            "标题": "奉次涯翁先生漫兴 其一",
            "作者": "邵宝",
            "内容": "新为邻人短筑墙，竹边小径旧升堂。病馀谢客浑无事，童子犹嫌洗砚忙。"
        },
        {
            "标题": "山中漫述用韵",
            "作者": "邵宝",
            "内容": "千帆竟日南还北，堂在危厓坐不扃。玉枕为谁增地价，松醪从此失天刑。\n蒸蒸漫指云为雨，落落虚传石是星。使者采诗还自赋，清风应许到彤庭。"
        },
        {
            "标题": "新祥宫漫述亦用前韵",
            "作者": "邵宝",
            "内容": "懒听道士诵仙经，却爱吹笙隔院听。江上云应无数白，雨中山亦有时青。\n囊琴正迓来今雨，匣剑还将拭旧星。莫道深秋佳趣少，菊边修竹故亭亭。"
        },
        {
            "标题": "十九日漫述用元夕韵柬坐客",
            "作者": "邵宝",
            "内容": "满城风雨夜收灯，草色阶前看渐增。三载病躯才入市，一时诗兴敢题棚。\n绕门水可容舟泊，负郭山须借屐登。燕九有名何必问，匏翁诗向蓟门曾。"
        },
        {
            "标题": "以梅实樱桃赠文玉文玉索诗用前馈笋韵",
            "作者": "邵宝",
            "内容": "人有相知果有珍，盘中朱绿眼中春。休论金鼎调还未，且道筠笼赠是真。\n试熟漫凭犀浦鸟，荐新兼侑锦江鳞。无端生意诗囊在，报尽璚瑶正不贫。"
        },
        {
            "标题": "次韵荅见素先生",
            "作者": "邵宝",
            "内容": "一别金溪十载馀，郊斋犹忆识荆初。吟诗坛远旗频偃，执法台高席屡虚。\n闽峤衣冠千里梦，蜀川兵革几封书。花篱竹径寻常地，惭愧先生问卜居。"
        },
        {
            "标题": "雨中念乔司马不得会哭",
            "作者": "邵宝",
            "内容": "烛照高斋坐论文，十回侍侧九乔君。讣传两地恸复恸，声隔九原闻不闻。南国江山愁夜雨，西涯水月梦秋云。独怜风雪泷冈馆，犹许幽谈到夕曛。"
        },
        {
            "标题": "明妃怨",
            "作者": "邵宝",
            "内容": "无金赂画师，幸免入宫妒。谁知出塞愁，却以无金故。\n望望紫台沙万里，妾无一生有二死。一死绝呼韩，一死谢天子。\n谋身不易谋国难，只尺眼迷青与丹，琵琶合向娄生弹。"
        },
        {
            "标题": "和乔司马三首 其三 鸡鸣山",
            "作者": "邵宝",
            "内容": "钟山西引一峰高，云磴盘纡步不劳。画里楼台复钟鼓，望中城市有林皋。\n江流入海初奔放，世路怀人更郁陶。却倚崔嵬发长啸，松风何处起秋涛。"
        },
        {
            "标题": "九日点易台登高用小杜齐山韵",
            "作者": "邵宝",
            "内容": "风急山深叶乍飞，行云皛皛日光微。台高正合逢秋上，道近还判向晚归。\n北极星辰真旷瞩，南湖山水各清晖。寻常笑口何须羡，千仞冈头更振衣。"
        },
        {
            "标题": "山中初夏",
            "作者": "邵宝",
            "内容": "山中初夏渐清和，听罢樵歌又牧歌。晓暝暂疑青野窄，午晴偏觉绿阴多。\n閒从点易无僧到，远为徵文有客过。诗兴撩人归兴缓，东峰明月夜如何。"
        },
        {
            "标题": "山中答乔司马用前韵",
            "作者": "邵宝",
            "内容": "新诗閒向竹间书，司马题缄问索居。晚渚爱看鸥立处，寒空愁听雁来馀。\n客须报简呼毛颖，僧促供茶扣木鱼。山水娱情忘未得，病怀不是渴相如。"
        },
        {
            "标题": "坐月诗五首 其五 十四夜月",
            "作者": "邵宝",
            "内容": "此夜看明月，悬如镜在庭。即令心境白，安得鬓丝青。\n槎客他年到，裳歌何处听。冯谁纪佳兴，十日六登亭。"
        },
        {
            "标题": "南轩为陈廷仪赋",
            "作者": "邵宝",
            "内容": "南轩何处是，负郭小桥东。客复来今雨，山如对此翁。有怀将献曝，无愠亦歌风。期日往称寿，老人星正中。"
        },
        {
            "标题": "花石潭阻雨",
            "作者": "邵宝",
            "内容": "南方多雨北多风，风雨多时各恼公。二十年来南北路，几回风雨忆江东。"
        },
        {
            "标题": "慧山书院十五咏 其十二 滴露泉",
            "作者": "邵宝",
            "内容": "滴滴出石间，初疑松上露。点易日有程，还应周天度。"
        },
        {
            "标题": "和陈玉溪得古刀歌",
            "作者": "邵宝",
            "内容": "玉溪老人鬓雪色，平生气薄秋空碧。严冬遗我古刀歌，白日无风寒慄慄。\n公从何处得此刀，而我未见难论直。向来沦落未逢人，有时隐跃光腾日。\n一朝白璧落公手，堪笑当时卞和泣。乾坤万物递升沈，今古千年超恍惚。\n也知刚德本天成，等閒未肯为人役。西戎北虏不足诛，豺狼在道那容息。\n由来神物不自用，义士兼资机与力。昔年我亦得一镜，篆刻摩挲汉遗迹。\n愿将此镜配公刀，共保刚明勿戕贼。"
        },
        {
            "标题": "睡起偶书 其一",
            "作者": "邵宝",
            "内容": "虚堂午热睡不得，听客高吟公甫诗。诗当好处却恐睡，正是隔帘风动时。"
        },
        {
            "标题": "偶饮野翁庄有怀翁他日相与之雅情见乎词用元人韵",
            "作者": "邵宝",
            "内容": "相逢馆下屡宾阶，卷有新诗许我开。鬓未及年皤似雪，眼将入道碧于苔。\n良工心苦春收药，佳客盟寒晚折梅。酒罢题诗脩竹上，邻僧犹待野翁来。"
        },
        {
            "标题": "闻诏从侍养之请",
            "作者": "邵宝",
            "内容": "十年七疏为亲辞，始荷天恩遂我私。敢谓孝诚真恳切，故知仁闵不遐遗。\n孤鸿偶与风云际，寸草仍沾雨露滋。独对青山还点易，何时定是报君时。"
        },
        {
            "标题": "睡起偶书 其二",
            "作者": "邵宝",
            "内容": "人言心静不愁热，凉风不来凉意来。从今夜夜有月色，更爱草堂南向开。"
        },
        {
            "标题": "广信遇庞大参元化",
            "作者": "邵宝",
            "内容": "两省分司偶此同，不堪信宿又西东。衣冠元重藩臣体，议论犹多国士风。\n春殿香烟趋北阙，夜堂灯火坐南宫。它年更有相逢地，又引鹅湖入话中。"
        },
        {
            "标题": "琵琶亭二首 其一",
            "作者": "邵宝",
            "内容": "世间夫妇似君臣，门外天涯语是真。一曲琵琶皆掩涕，无人传与买茶人。"
        },
        {
            "标题": "琵琶亭二首 其二",
            "作者": "邵宝",
            "内容": "草堂卜筑傍东林，老去寻山恐未深。江上琵琶自秋月，如何却有世间心。"
        },
        {
            "标题": "得乾笋法于文玉用前韵为谢",
            "作者": "邵宝",
            "内容": "待聘多君久席珍，等閒熏炙亦成春。相知岂谓新时好，不厌曾闻淡里真。\n煮石每教寻活火，屠龙谁解斸生鳞。庭前更有双梅实，古鼎无劳笑我贫。"
        },
        {
            "标题": "万汝信与国裳同舟用韵再寄",
            "作者": "邵宝",
            "内容": "一封书上几沾巾，道路争传国有人。云雾政勤瞻斗念，风波还重渡江身。\n吴门晚树舟边近，楚泽秋兰佩后真。却忆匡庐弦诵地，五峰回首不胜春。"
        },
        {
            "标题": "萍乡虎",
            "作者": "邵宝",
            "内容": "萍乡山中虎，食畜不食人。人亦感虎意，罟阱不复陈。\n虎乃有俗俗有仁，不啻古云父子亲。姚源洞，华林山。\n有人杀人如草菅，吏见野人应厚颜。"
        },
        {
            "标题": "秋华十咏次如山 其七 黄葵",
            "作者": "邵宝",
            "内容": "花到秋葵浅着黄，有根还自保无伤。野人寸赤能如此，应托芹衷献上方。"
        },
        {
            "标题": "晚酌吴太史新第用送吴中孚韵",
            "作者": "邵宝",
            "内容": "晚凉乘月到新居，庭院无尘意有馀。不信故人千里隔，可教今夜一尊虚。\n清风六月仍留卷，淫雨三秋未报书。水接长空山满地，天涯有客独知予。"
        },
        {
            "标题": "坐月诗五首 其一 二月八夜月",
            "作者": "邵宝",
            "内容": "此夜看明月，新晴光满庭。草边留雨碧，树杪失烟青。\n世事停杯问，书声隔院听。从今渐圆满，夜夜照东亭。"
        },
        {
            "标题": "坐月诗五首 其四 十三夜月",
            "作者": "邵宝",
            "内容": "此夜看明月，还过昨夜庭。梅于溪上白，山是雨前青。\n光霁真堪坐，阴晴不可听。明朝诗客去，何处忆吾亭。"
        },
        {
            "标题": "赠李天瑞（天瑞自京师还，过许，留三日，别",
            "作者": "邵宝",
            "内容": "坐听寒漏二更余，一榻全胜两地书。愁到几时凭我解，病从今日为君除。雪泥满地淹行李，云岛如天阻卜居。莫怪明朝欲投辖，江湖回首雁应疏。"
        },
        {
            "标题": "春雪独坐",
            "作者": "邵宝",
            "内容": "春雷还见雪，二月不胜寒。山色愁频望，梅花笑独看。\n窖蒲柔怯盎，畦菜冻羞盘。庭草青如许，因渠更倚栏。"
        },
        {
            "标题": "乞终养未许",
            "作者": "邵宝",
            "内容": "乞归未许奈亲何，帝里风光梦里过。三月春寒青草短，五湖天远白云多。客囊衣在缝犹密，驿骑书来字欲磨。圣主恩深臣分浅，百年心事两蹉跎。"
        },
        {
            "标题": "少师公祈雪斋居代启奉问辛未",
            "作者": "邵宝",
            "内容": "白头灯火玉堂深，三叹朱弦对古琴。庭鹤梦清知夜气，江梅花蚤见天心。\n日将南至迎修景，风自东来问捷音。咫尺门墙劳跂望，五云城阙漏沈沈。"
        },
        {
            "标题": "为文玉乞花有诗见谢次韵答之",
            "作者": "邵宝",
            "内容": "送花无奈乞醯何，伐木今翻种树歌。别馆不愁三舍远，比邻犹怪一墙多。\n观从菩蕾君须记，赏到芳菲我亦过。独爱双松如二客，萧然长日对吟窝。"
        },
        {
            "标题": "庐山览秀四咏 其二 怀鹿",
            "作者": "邵宝",
            "内容": "曾与观山到此中，西来云影接南峰。千年洞在无眠鹿，却忆多情少鹤翁。"
        },
        {
            "标题": "徐太史薜荔园辞 其六 蔷薇洞",
            "作者": "邵宝",
            "内容": "菉叶兮朱英，洞窈窕兮若房。怅青春兮迟暮，犹有寄兮馀芳。"
        },
        {
            "标题": "钱元抑春日过访用文内翰韵 其三",
            "作者": "邵宝",
            "内容": "中年笔砚未曾荒，新稿相将满旧堂。湖上行人时指点，钱家村是郑公乡。"
        },
        {
            "标题": "奉和西涯先生春日书怀二绝 其一",
            "作者": "邵宝",
            "内容": "游人竞逐赏花辰，却有西堂独卧身。江草江花春梦外，题诗聊遣梦中春。"
        },
        {
            "标题": "钱元抑春日过访用文内翰韵 其二",
            "作者": "邵宝",
            "内容": "记得湖南节偶停，曾将新政问朝廷。草蔬解后衡山子，相对琅函眼共青。"
        },
        {
            "标题": "钱元抑春日过访用文内翰韵 其四",
            "作者": "邵宝",
            "内容": "东风吹草正忻忻，又向前庭迓故人。一道清泉千挺竹，与君还约看山春。"
        },
        {
            "标题": "钱元抑春日过访用文内翰韵 其一",
            "作者": "邵宝",
            "内容": "旧隐归来已十年，风波回首几推迁。如闻野史新评在，勇退人今又姓钱。"
        },
        {
            "标题": "题琴泉",
            "作者": "邵宝",
            "内容": "手弄朱丝弦，音从太古传。山中无和者，幽涧落寒泉。"
        },
        {
            "标题": "张提学寄先师文正公新集至代简为荅",
            "作者": "邵宝",
            "内容": "遗书新刻自徽州，千里缄来百拜收。自是叔孙知不朽，未应巢父得长留。\n秘藏不作山中计，重购还供海外求。青眼独看张侍御，瓣香今有古风流。"
        },
        {
            "标题": "送秦中丞国声之湖南兼呈东山先生",
            "作者": "邵宝",
            "内容": "中丞旌节自东来，黄鹤楼高倚宪台。江汉朝宗千古地，风霆鼓舞一时才。\n洞庭水阔春初渡，衡岳云深晚正开。老矣东山烦问讯，苍生回首柰何哉。"
        },
        {
            "标题": "谒东汇泽陈先生祠",
            "作者": "邵宝",
            "内容": "团山坳里奠公堂，何意重来致瓣香。史及阙文怜误豕，礼将求野幸存羊。\n心精已与经行世，德义元堪社在乡。尚欠新碑书岁月，祠官称秩有封章。"
        },
        {
            "标题": "文玉咏吾石次韵荅之",
            "作者": "邵宝",
            "内容": "有物元如此，无材柰尔何。云高千仞小，山静一拳多。\n新刻磨崖字，遗声击磬歌。不须袍与笏，意到即相过。"
        },
        {
            "标题": "是日检箧得公壬戌和宝哭徵伯诗",
            "作者": "邵宝",
            "内容": "悲歌当哭不论诗，长忆先生哭子时。今日又兴天下恸，他年真拜古人师。涛驱东海曾于砚，石采西山故可碑。一念九原应未瞑，白头亲尚在慈闱。"
        },
        {
            "标题": "杭太仆东卿自滁阳以诗来慰次韵答之",
            "作者": "邵宝",
            "内容": "十年京国斯文谊，千里滁阳一纸书。老去节应惟义重，世间物总是身馀。\n还将旧篆题新树，已作新堂换旧居。更有高篇吟且讽，向来愁思尽消除。"
        },
        {
            "标题": "青山道中",
            "作者": "邵宝",
            "内容": "踏月青山路，青山半白云。千峰如速客，数月已期君。\n林籁随风息，潮光隔渚分。登台问泉水，滴滴细还闻。"
        },
        {
            "标题": "游山不果用前韵自解兼寄宁庵",
            "作者": "邵宝",
            "内容": "相逢应笑我痴顽，谁到宜兴不到山。乘兴更期三载后，题名真拟万峰间。\n旧游随处皆成漫，胜槩平生未放閒。莫作寻常诗话道，有人天上正思还。"
        },
        {
            "标题": "吴心远惠新茗重以盆蕙走笔谢之",
            "作者": "邵宝",
            "内容": "题书正为山翁问，忽报山翁使者来。坐有香风起何处，山中花在盎中开。"
        },
        {
            "标题": "秋海棠",
            "作者": "邵宝",
            "内容": "名姝魂返蜀天涯，犹有馀姿在此花。开处每依庭下石，移来非自海中槎。\n清含晓露如承雨，淡对秋风更着霞。检尽图经无族谱，独将色相借春誇。"
        },
        {
            "标题": "秋莲走笔荅文玉",
            "作者": "邵宝",
            "内容": "秋莲如晚子，应有物持携。双玉价难并，群珠数已齐。\n色鲜浮露羽，香远逐风蹄。太液九天上，朝来何处梯。"
        },
        {
            "标题": "秋溪卷",
            "作者": "邵宝",
            "内容": "潢潦初收尽，寒泉走白沙。云来疑雁影，雪舞爱芦花。\n有客同书舫，何人独钓槎。沧浪才两语，歌起水无涯。"
        },
        {
            "标题": "秋野用杜韵二首 其二",
            "作者": "邵宝",
            "内容": "亦知樵径窄，且放钓竿长。夕籁成竽调，寒潭发镜光。\n小桥当驿道，精舍近禅房。十月春如许，疏梅几蕊香。"
        },
        {
            "标题": "秋野用杜韵",
            "作者": "邵宝",
            "内容": "河汉三秋隔，星辰万里违。客怜双鸟去，僧讶一人归。相马吾何有，知鱼尔亦非。春风故相爱，吹绿北山薇。"
        },
        {
            "标题": "秋斋为周侍御宣题",
            "作者": "邵宝",
            "内容": "炎蒸历尽见清凉，扫地焚香爱此堂。苔径斑斑经雨碧，梧庭落落受霜黄。\n西南来处占风信，三五盈时看月光。更有北扉堪一眺，晚峰如玉正苍苍。"
        },
        {
            "标题": "卢侍御师邵言文正公除夕之梦",
            "作者": "邵宝",
            "内容": "梦里题诗处，悠悠万古心。凤衰吴岳远，竹老楚江深。\n南极星方照，西涯月竟沈。绣衣能语我，歌苦不成音。"
        },
        {
            "标题": "送秦思鲁",
            "作者": "邵宝",
            "内容": "秋酌薇堂别思遐，喜占春信对灯花。向来武爵辞君锡，此去文章为国华。\n寒岭乔松方挺节，晚园硕果亦回芽。遥知京邸承欢地，刚说辞家又到家。"
        },
        {
            "标题": "送过钲用夏方伯韵",
            "作者": "邵宝",
            "内容": "七月潮江接淼茫，送君孤棹过闽阳。倚天奇石高堪仰，载道清风暑不伤。\n藩省右枢还左辖，弟兄秋酌似春觞。月明夜夜看南斗，下有文星对远望。"
        },
        {
            "标题": "雨中偶成",
            "作者": "邵宝",
            "内容": "午听浪浪晚未休，萧然六月忽如秋。东曹吏散文书静，閒对阶除看水流。"
        },
        {
            "标题": "次曹司谏谢新辟山路",
            "作者": "邵宝",
            "内容": "独将杯酒酹山灵，癖向山林愧老生。何限险夷俱往事，但关邪正尚多情。\n草随路辟愁为间，泉逐渠流喜不盈。谏院有诗如劝力，嘤嘤鸣鸟是佳声。"
        },
        {
            "标题": "春思集古四首 其一",
            "作者": "邵宝",
            "内容": "感物多情思，借问此何时。朝霞开宿雾，高杨拂地垂。\n日华川上动，流莺复在兹。上山采琼蕊，君在天一涯。"
        },
        {
            "标题": "读陆民望墓铭",
            "作者": "邵宝",
            "内容": "爱君不能荐，深负百年知。吴越观风地，秦淮步月时。\n清脩堪立传，敦厚称为诗。读罢南沙诔，悽然泪欲垂。"
        },
        {
            "标题": "喜冬官钱士弘访予惠山草堂",
            "作者": "邵宝",
            "内容": "公来犹记十年前，我在山中正浚泉。陆羽水经应入妙，卢仝茶力漫通仙。\n閒边梦亦寻常见，病后诗曾一再传。他日风雩还有约，沧浪歌罢采金莲。"
        },
        {
            "标题": "三千牍（读《史记》作）",
            "作者": "邵宝",
            "内容": "三千牍，二月读。君何劳，臣何渎。申公言，言不在多。止辄乙，今如何。右《吕獒》，左《无逸》，不如对此朝还夕。"
        },
        {
            "标题": "幽居四咏 其三 鸟声",
            "作者": "邵宝",
            "内容": "一鸟不鸣山可怜，更怜鸣鸟过檐前。友声信有如莺语，喜报曾闻是鹊传。\n南国音成非别调，北窗梦醒正閒眠。近来习静心初定，独把无声寄五弦。"
        },
        {
            "标题": "次杨支硎题惠山泉韵",
            "作者": "邵宝",
            "内容": "公来多逸兴，胜赏独于斯。水德元无滓，山灵故有知。\n泠深方汲绠，瀑远自降旗。古调谁能和，风湍下石池。"
        },
        {
            "标题": "三竺道中",
            "作者": "邵宝",
            "内容": "人行松径静，数里不知遥。路转还逢寺，僧迎只过桥。岩姿收独妙，泉响息群嚣。东去频回首，山花似我邀。"
        },
        {
            "标题": "寄题石龙书院",
            "作者": "邵宝",
            "内容": "石龙岩下有人龙，万卷图书一亩宫。久信横渠崇世禄，始知若水称仙风。\n地当南斗瞻依处，道在东山卧起中。忽忆台州三忆句，欲招方石慰涯翁。"
        },
        {
            "标题": "上巳之明日登锡山顶一首",
            "作者": "邵宝",
            "内容": "閒上东峰望五湖，旧时亭榭半荒芜。山中石刻曾传汉，水上䲭夷独吊吴。\n南涧袈裟僧迓客，西岩尊榼仆争途。五年再起登高兴，问道山花识我无。"
        },
        {
            "标题": "山行纪事",
            "作者": "邵宝",
            "内容": "策杖来看雨后泉，老僧相迓寺门前。残红梦里空三月，新绿阴中又一天。\n风转北溪随爽气，日冲西岭破浮烟。公孙携酒先期在，更有诸君在别船。"
        },
        {
            "标题": "山樵曲",
            "作者": "邵宝",
            "内容": "南山高，高入云。中有隐者操斧斤。上方伐木下界闻。\n声可闻，人不可即。自上求之雾湿我衣，自下从之涧阻我舄。\n县厓如天劳我力。"
        },
        {
            "标题": "山中答黄明甫",
            "作者": "邵宝",
            "内容": "谩乞新诗续旧诗，小江高兴老僧知。旌驰岭外观风地，榻寄山中听雨时。\n泉近不劳将石子，云深惟许偃松枝。浩歌一曲沧浪月，万古心期酒在卮。"
        },
        {
            "标题": "山中访王校书 其一",
            "作者": "邵宝",
            "内容": "閒看书法到山中，骑从多烦两县公。茶鼎润生移竹雨，墨池清起落梅风。\n闭门谢客精庐右，扫榻劳僧丈室东。只恐春深游客到，青松林外万花红。"
        },
        {
            "标题": "春日奉次涯翁老师 其一",
            "作者": "邵宝",
            "内容": "独坐心情病后长，已教童子任耕桑。采新时为高堂献，西自山乡东水乡。"
        },
        {
            "标题": "山中访王校书 其二",
            "作者": "邵宝",
            "内容": "连阴晓为北风开，春入山中第一回。亭上远天须捲幔，槛前新水欲浮杯。\n校书客避参军辟，问字人传别驾来。明日更邀朱趣玉，黄公涧畔踏苍苔。"
        },
        {
            "标题": "山中偶成 其二",
            "作者": "邵宝",
            "内容": "无期还隔夜，春事共游初。径仄花薰盖，坡平草藉舆。\n山僧劳供茗，野客许提鱼。新句推敲处，摩挲石上书。"
        },
        {
            "标题": "山中偶成 其一",
            "作者": "邵宝",
            "内容": "古寺名泉畔，钟鸣客到初。溪山春日昼，花柳老人舆。\n远眺招无鹤，閒居食有鱼。卧云呼不起，苔隐石床书。"
        },
        {
            "标题": "文鸣报书久不至",
            "作者": "邵宝",
            "内容": "江船连夜发蓉湖，三宿封书报尚无。夏榻梦魂便客少，晚舆游兴对僧孤。\n惊风骤雨常怀楚，丽水佳山又过吴。欲向诗囊问奇句，瓜州回首渺烟芜。"
        },
        {
            "标题": "文山为程达赋",
            "作者": "邵宝",
            "内容": "两厓中有一峰悬，孤凤衔书下九天。万古文章真显设，百年风气正回旋。\n晋唐第宅瞻依外，吴越江山指点前。倾盖惠泉谈未了，晋陵回首思悠然。"
        },
        {
            "标题": "文玉送双莲有诗将之次韵为荅 其一",
            "作者": "邵宝",
            "内容": "水国秋风早，双莲若为携。对时占举首，观物兴思齐。\n茹苦辞熊胆，行空信马蹄。相看清露溢，仙掌不须梯。"
        },
        {
            "标题": "文玉见月用前韵复之 其二",
            "作者": "邵宝",
            "内容": "桂花岩下月初来，上尽层楼复上台。塔畔烟收星错落，城边露下水萦回。"
        },
        {
            "标题": "文玉送双莲有诗将之次韵为荅 其二",
            "作者": "邵宝",
            "内容": "投我清心物，筠笼故故携。如闻歌和越，真解味忘齐。\n甘露分松顶，香风逐骏蹄。高登餐沆瀣，从此是阶梯。"
        },
        {
            "标题": "文玉见月用前韵复之 其一",
            "作者": "邵宝",
            "内容": "雨声初静月光来，知有高人独上台。我亦梦游天柱顶，长歌风动綵云回。"
        },
        {
            "标题": "上巳日私试诸生于二泉精舍",
            "作者": "邵宝",
            "内容": "一从脩禊起流觞，千载高风尚未忘。此日閒来非此客，吾山佳处复吾堂。\n卧龙庵外寻黄石，活水源头见紫阳。沂上是非人莫问，草亭真对海天长。"
        },
        {
            "标题": "滴露泉",
            "作者": "邵宝",
            "内容": "一滴源头息息新，每从旱日见天真。涓涓昼夜江湖远，洒洒乾坤雨露均。\n煮茗尽供台上客，研朱还假洞中人。再歌晦老南岩句，始信青山本有神。"
        },
        {
            "标题": "送秦国瞻赴应天判",
            "作者": "邵宝",
            "内容": "南国今丰镐，东郊旧毕陈。保釐资一德，相恊赖诸臣。\n城险瞻维石，江深渡有津。谒陵真对越，适野极咨询。\n汉史闻书凤，周风想赋麟。转输民力竭，湔涤圣恩新。\n牧苑曾归地，乘舆亦济人。羽仪看筮渐，棠憩听歌豳。\n日月光偏近，山川气孔神。吾贤应妙简，尹伯况同寅。\n此日栖鸾地，他年燕鹿宾。省台虚席在，珍重报君身。"
        },
        {
            "标题": "近作海棠诗苦多用事而于情态顾略焉今以禁体物例作一首为诗家道之",
            "作者": "邵宝",
            "内容": "野装萧散欲骑牛，独为看花兴未休。香雾有情笼月榭，綵霞无数寄风舟。\n祇忧绝色天将忌，且喜殊方地不囚。愁赋阳春应坐汝，谁将太白上高邱。"
        },
        {
            "标题": "十贤祠用唐人韵",
            "作者": "邵宝",
            "内容": "千年祠宇此重开，独为诸贤酹一杯。涧石不随龙化去，岭云还与鹤归来。\n春风谷远嘤嘤鸟，夜雨庭深点点苔。听罢雅歌宾客醉，共教童子汲泉回。"
        },
        {
            "标题": "石钟山",
            "作者": "邵宝",
            "内容": "九江怒逼蠡涛东，独受舂撞万窍空。人籁总输天与地，石声还藉水兼风。\n数椽僧结云厓上，一舸仙乘夜月中。何处别寻吴季子，只留馀地待铭功。"
        },
        {
            "标题": "将至安仁秦择之来迓",
            "作者": "邵宝",
            "内容": "沧浪水清濯我缨，隔江如听棹歌声。故人相见笑相问，一夜月明三载情。"
        },
        {
            "标题": "将至安仁豫斋来迓",
            "作者": "邵宝",
            "内容": "相逢休讶便论诗，海月江云掩映时。三十年前歌调在，一声还许野鸥知。"
        },
        {
            "标题": "听高子明读春秋传",
            "作者": "邵宝",
            "内容": "老去劬书爱目光，朝吟暮诵得高郎。一声何处凤歌远，万古不如麟笔长。\n晏子宅边南市熟，羲皇梦里北窗凉。应须七日登山去，望阙岩前拜瓣香。"
        },
        {
            "标题": "寿九十翁杨守愚",
            "作者": "邵宝",
            "内容": "天顺年初仁寿堂，宏治年中人瑞坊。九十四年还此老，仰看前辈益辉光。"
        },
        {
            "标题": "怡閒翁七十寿诗",
            "作者": "邵宝",
            "内容": "不须开燕却须诗，七十年来两好儿。晨策杖时无地碍，夜焚香处有天知。\n中书宅畔云连合，罗汉祠前水满池。莫向人间问蓬岛，人间人以百为期。"
        },
        {
            "标题": "江上瞻云为夏少参赋次涯翁先生韵",
            "作者": "邵宝",
            "内容": "洞庭东望海云飞，一棹凌风省使归。渭北漫愁江树远，衡阳真恨塞鸿稀。\n金山寺近连秋浦，黄鹤楼高倚夕霏。已贵复看颁锦诰，未衰何用著斑衣。\n鸟回西极千峰碧，花发东郊十里绯。寸草有心何日报，高堂无恙几时违。\n天涯踪迹散还聚，客路怀思渴更饥。明到湖南重回首，君山如画带春晖。"
        },
        {
            "标题": "奉次涯翁先生写真 其一",
            "作者": "邵宝",
            "内容": "万古勋名百岁身，古人风采在今人。丹青纵有如神笔，难写胸中一点春。"
        },
        {
            "标题": "奉次涯翁先生写真 其二",
            "作者": "邵宝",
            "内容": "后天不老是公身，今作人间野服人。若问向来黄阁地，东阑芍药有馀春。"
        },
        {
            "标题": "寿少傅邃翁先生七十",
            "作者": "邵宝",
            "内容": "百年师执邃庵翁，几向门墙拜下风。多士钧陶鸣铎外，累朝经济挂冠中。\n时将老矣江山在，兴本超然出处同。莫道隐园真可隐，庙堂端合坐姬公。"
        },
        {
            "标题": "寿涯翁老师用癸酉守岁韵",
            "作者": "邵宝",
            "内容": "濯缨歌罢水无尘，静里乾坤太古春。藜杖有情随兴远，綵毫无象与时新。\n星辰又值初生日，山斗同瞻未老身。白发门生江海上，捧觞真羡在庭人。"
        },
        {
            "标题": "过天津见新筑台",
            "作者": "邵宝",
            "内容": "台起孤城外，风尘地有馀。奔鲸惊筑观，飞鸟避储胥。\n鸥白连渔浦，杨青引漕渠。它年志兵卫，史笔定联书。"
        },
        {
            "标题": "西郊观稼奉次涯翁先生",
            "作者": "邵宝",
            "内容": "诏许明农值此年，西郊垂稼正田田。一时偶出游还赋，四海方询食与眠。\n溪水多鱼供有馔，野人皆酒飨无筵。寿村风景谁堪拟，韦杜同归尺五天。"
        },
        {
            "标题": "雪酒为孙司徒赋奉次涯翁先生",
            "作者": "邵宝",
            "内容": "玄酒曾闻侑大烹，酿来寒雪品尤清。也知承露能高致，须信藏冰为曲成。光动夜杯如有物，暖销春瓮本无声。相看莫谓人间味，一滴先天万古情。"
        },
        {
            "标题": "寿涯翁老师",
            "作者": "邵宝",
            "内容": "缄诗到已过弧辰，十月书回墨尚新。独乐园成身未老，静观心在物皆春。\n千钧笔试三杯酒，数仞墙趋四海人。古华山泉深更远，年年持此庆生申。"
        },
        {
            "标题": "奉次涯翁先生漫兴 其二",
            "作者": "邵宝",
            "内容": "水调山中不用符，老僧仍挟古茶垆。晚来送客前泾去，问道前泾月有无。"
        },
        {
            "标题": "哭李徵伯三首 其二",
            "作者": "邵宝",
            "内容": "信也还非信，东来近有书。病怜秋省误，吟想夜斋虚。\n标格风尘外，珠玑咳唾馀。不须论旧事，泪满故人裾。"
        },
        {
            "标题": "挽娄一斋",
            "作者": "邵宝",
            "内容": "它年曾读一斋书，梦入云山问起居。前辈风流犹有此，古人门户竟何如。\n鹅湖绝笔留真迹，洛社深衣复故袪。哭罢莲塘还再恸，玉峰高冢两渠渠。"
        },
        {
            "标题": "书院新成再用前韵 其一",
            "作者": "邵宝",
            "内容": "小堂开向绿阴边，故老相过问往年。水接少陵新槛外，草生茂叔旧庭前。\n山从西望城才隔，溪自东行路亦缘。微醉独歌人莫讶，春衣初试晚晴天。"
        },
        {
            "标题": "书院新成再用前韵",
            "作者": "邵宝",
            "内容": "小堂开自绿阴边，故老相过问往年。水接少陵新槛外，草生茂叔旧庭前。山从西望城才隔，溪自东行路亦缘。微醉独歌人莫讶，春衣初试晚晴天。¤"
        },
        {
            "标题": "书院新成再用前韵",
            "作者": "邵宝",
            "内容": "书策重翻架上尘，两年多负病中春。手将笔试初知健，心与盘铭几见新。方得养亲真爱日，未成报国敢轻身。冉泾门巷深如许，击节高歌不和人。"
        },
        {
            "标题": "登东冈舒啸亭复之厚本庵",
            "作者": "邵宝",
            "内容": "舒啸东皋上，翛然见麦秋。短篱花气煖，深树鸟声幽。\n家报源源至，宾斋信信留。多情还吊古，斜日到林邱。"
        },
        {
            "标题": "暑坐追次文正公韵怀守溪先生",
            "作者": "邵宝",
            "内容": "深堂昼日坐萧然，兴至行吟倦复眠。水石簋清手自击，海天亭远梦相牵。\n客谈鹿洞已无分，人忆蠡湖还有边。高秋拟上莫釐顶，已办买舟三百钱。"
        },
        {
            "标题": "十月望日冯按察邀予登璨山高处观庐仙丹井至于新筑中台上台述兴二首 其一",
            "作者": "邵宝",
            "内容": "行过青山复璨山，几层云磴几松关。中岩泉落龙犹卧，上界坛高鹤未还。\n十月风清双篴远，五湖波阔一舟閒。凭君着我题名处，应在丹崖万仞间。"
        },
        {
            "标题": "拟作赋鹿草堂于惠山精舍以无忘庐山之游述意二首 其二",
            "作者": "邵宝",
            "内容": "曾向庐山赋鹿鸣，呦呦千古有馀情。钓游地近怜新筑，弦诵风微愧老生。\n点易不知吾发短，听歌还爱此泉清。偷閒尚记东曹梦，花柳前川策杖行。"
        },
        {
            "标题": "十月望日冯按察邀予登璨山高处观庐仙丹井至于新筑中台上台述兴二首 其二",
            "作者": "邵宝",
            "内容": "几年高兴拟登台，此日肩舆偶上来。画里水曾誇震泽，望中山欲问蓬莱。\n风神似与仙灵遇，踪迹从教野老猜。日暮不须催返棹，东方明月正徘徊。"
        },
        {
            "标题": "拟作赋鹿草堂于惠山精舍以无忘庐山之游述意二首 其一",
            "作者": "邵宝",
            "内容": "百年白鹿得奇观，双涧风声六月寒。七里每劳千里梦，九峰长作五峰看。\n两知堂近流风在，独对亭高缩地难。敢拟峨眉论小大，山连震泽水漫漫。"
        },
        {
            "标题": "谒李忠文公祠",
            "作者": "邵宝",
            "内容": "江上孤城尽力支，忽惊风急仆旌旗。已无天诉吾穷矣，空有人书某死之。\n不负大魁真此地，终为厉鬼是何时。何当合祀余安庆，再刻文山双庙词。"
        },
        {
            "标题": "为华文远题画次顾东江",
            "作者": "邵宝",
            "内容": "松枝落落骨栾栾，风动寒泉更好看。湖上幽居故相近，他年曾此赋斯干。"
        },
        {
            "标题": "遣暑四事 其三",
            "作者": "邵宝",
            "内容": "净扫席间地，周旋仅函丈。矮几置中央，坐爱垆烟上。"
        },
        {
            "标题": "遣暑四事 其四",
            "作者": "邵宝",
            "内容": "楛槎种菖蒲，盆水半欲没。露珠上叶稍，爱尔仙灵物。"
        },
        {
            "标题": "遣暑四事 其一",
            "作者": "邵宝",
            "内容": "清泉白石子，置之古铜簋。泉出此山中，石来汉江水。"
        },
        {
            "标题": "遣暑四事 其二",
            "作者": "邵宝",
            "内容": "两峰泻寒泉，石庵得意笔。悬之堂西偏，白日风萧瑟。"
        },
        {
            "标题": "松风阁次韵",
            "作者": "邵宝",
            "内容": "出郭初闻县阁钟，西林东日破朦胧。我于寺主元无约，诗与禅家各有宗。\n三伏炎蒸须谢客，四朝衰懒合明农。相逢若问来何早，欲向风前听古松。"
        },
        {
            "标题": "松风阁追次莫东川韵二首 其二",
            "作者": "邵宝",
            "内容": "石畔青梧正有华，白云深处问僧家。壁葭梦远犹疑画，垆竹盟寒不为茶。\n绣岭峰回松起籁，黄梅时尽雨如花。流泉东入蓉湖去，遥听滩声走碧沙。"
        },
        {
            "标题": "灯市追和钱希翁",
            "作者": "邵宝",
            "内容": "独向三桥静处行，松棚落落带春星。城中月是山中月，一有灯光分外清。"
        },
        {
            "标题": "次侯明府九日游惠泉",
            "作者": "邵宝",
            "内容": "病不登高数负秋，却怜令尹此閒游。清知流水山中出，远见云飞海上浮。\n僧具袈裟惟茗供，客过方丈有诗留。秪应稼穑关心在，莫话忘机欲对鸥。"
        },
        {
            "标题": "松风阁追次秦中斋韵",
            "作者": "邵宝",
            "内容": "一木还将古殿支，真公五叶又逢师。閒云锡远心初定，净水瓶深手自持。\n南涧浚泉寻石窦，西林望月倚松枝。旧庵更有新楼阁，淮海先生为作碑。"
        },
        {
            "标题": "九日与诸生适南野",
            "作者": "邵宝",
            "内容": "重阳无雨慰农家，我亦闲行野水涯。高岭未登心独往，美人不见眼谁遮。云随风散千林净，溪抱村流一道斜。有酒莫教都饮尽，明朝还约看黄花。"
        },
        {
            "标题": "送工侍徐公致政南还途中有作",
            "作者": "邵宝",
            "内容": "祖帐东门久不陈，古人高致又今人。阙庭回首风光远，歧路关心雨色新。图书应传千万本，经纶方倚二三臣。送君濯发沧溟水，晚节堂前戴角巾。"
        },
        {
            "标题": "送陈嘉猷赴朱氏馆",
            "作者": "邵宝",
            "内容": "五里湖南御史家，春星寒带草堂斜。太邱今在皋比席，日与诸生泳圣涯。"
        },
        {
            "标题": "僧歌",
            "作者": "邵宝",
            "内容": "山中来往几年年，侍有双僧不论禅。我句僧歌还击节，隔林风叶送流泉。"
        },
        {
            "标题": "送刘介夫四川提学",
            "作者": "邵宝",
            "内容": "蜀道兵戈后，君行为作人。冬深方度腊，江远故从岷。\n钟鼓堂坛曙，旌旗道路春。锦川明似镜，天与照风神。"
        },
        {
            "标题": "送钱以正再赴太医院",
            "作者": "邵宝",
            "内容": "有术能医国，无阶可致身。孤槎沽海月，瘦马洛京尘。\n心苦书檠夜，情欣药笼春。千秋夔契外，岐伯是何人。"
        },
        {
            "标题": "送萧户部",
            "作者": "邵宝",
            "内容": "水衡之司天下七，算舟通楮时制同。京师南来四千里，浒墅实当吴会中。\n地官主事延平彦，鸾栖旧在吴江县。政平如水起歌谣，今之歌谣乃重见。\n司徒搉课岁有常，数或不经宁惠商。太原周公有是语，至今传诵盈庙堂。\n萧君不苛亦不纵，隐然名为司徒重。江边野老阅人多，独汲山泉远相送。"
        },
        {
            "标题": "除夕勋侄送红酒",
            "作者": "邵宝",
            "内容": "红酒桃花色，东风吹更鲜。将情来旧宅，送喜入新年。"
        },
        {
            "标题": "送戴仲鹖谪岭南和侯明府",
            "作者": "邵宝",
            "内容": "清江浦口驰词地，左顺门前待报时。远道谪官何日到，小臣忧国有天知。镜看白发朝还掩，棹指青山晚更移。老我闲居复多病，秋来愁和送君诗。"
        },
        {
            "标题": "吉水遇王敬止用送盛斯徵韵",
            "作者": "邵宝",
            "内容": "江声初静晚风轻，千里关山可计程。独立已为它日重，相逢真使故人荣。\n望穷螮蝀云犹密，歌罢沧浪水正清。笑折梅花对摇落，不须杨柳管离情。"
        },
        {
            "标题": "为勋侄题元人诗画",
            "作者": "邵宝",
            "内容": "前辈风流画里诗，六人异代不同时。清平一曲多春兴，只许金华太史知。"
        },
        {
            "标题": "送张淳安羽",
            "作者": "邵宝",
            "内容": "清才往往爱君诗，百里为郎奈别离。州县未为吾道屈，江湖真见此行宜。水连晚渡宁辞远，春入山城却恨迟。更爱公余多古意，蛟峰高处读遗碑。"
        },
        {
            "标题": "送朱工部请告归上虞",
            "作者": "邵宝",
            "内容": "记得逢君在乐平，新凉庭院碧梧清。周官六典曾司寇，禹贡三江又水衡。泽国烟波吟里兴，云林风日病余情。西兴渡口犹回首，闻道秋潮昨夜生。"
        },
        {
            "标题": "太伯庙",
            "作者": "邵宝",
            "内容": "太伯新祠古让乡，老梅根畔水流长。十年梦寐三间屋，万古纲常一瓣香。扁榜大书元自孔，衣冠遗制合存商。向来曾拟荆蛮曲，许作迎神第几章。"
        },
        {
            "标题": "题景娄翁寿藏追次张东海韵",
            "作者": "邵宝",
            "内容": "乾坤随处是行窝，漫听人间哭且歌。莫问向来登啸地，太湖秋晚水增波。"
        },
        {
            "标题": "张提学留精舍三日别去诗以寄之",
            "作者": "邵宝",
            "内容": "欲尽平生语，匆匆客又东。山中三夜月，江上片时风。\n荒径芟方始，寒泉汲未穷。逢人询我病，莫论著书功。"
        },
        {
            "标题": "寄题许州蔡孝子祠",
            "作者": "邵宝",
            "内容": "古涧元名揕，新祠正倚津。一言无盗贼，千载有风神。\n风雨林花晚，蘋蘩野水春。也知贤守意，不独化乡人。"
        },
        {
            "标题": "寄题黄鹤楼",
            "作者": "邵宝",
            "内容": "片云不向琴台泊，鹗渚飞来共黄鹤。黄鹤千年尚未归，惟见高楼倚寥廓。\n有矶巀嵲非人凿，矶上临观何绎络。长史杯缘庾老停，谪仙笔为崔郎阁。\n内方迤逦大别峰，远树中开夏后宫。朝宗江汉直趋海，天津地脉应流通。\n登高能赋亦馀事，天子有使将观风。西涯老作动千古，白首载歌还沈翁。\n都台驻节吾乡彦，五十功名犹未半。不转常持匪石心，无涯每出如流翰。\n匡庐云隐具区涛，我放扁舟君不见。清秋贻我洞庭歌，手墨新题溢缄面。\n君诗原是杜中人，吏在汉廷称老练。冯君莫向栋边悬，恐露精光射星汉。"
        },
        {
            "标题": "分题黄鹤楼送少参丁元德赴湖南",
            "作者": "邵宝",
            "内容": "大夫能赋爱登楼，五月云帆到鄂州。广汉长江俱万里，白云黄鹤已千秋。\n吴人猎远兼苍野，夏后祠荒带碧洲。他日甘棠应此是，有诗须向壁间留。"
        },
        {
            "标题": "秦氏山庄用慰国英韵",
            "作者": "邵宝",
            "内容": "五峰东下见平林，中老当年卜隐心。龙尾白云看不远，水心明月坐曾深。\n谁家桃李春无色，此地松筠晚有阴。欲过荒亭桥板断，几时香茗更相寻。"
        },
        {
            "标题": "题钱世恒吊文山遗墨卷",
            "作者": "邵宝",
            "内容": "北风吹南冠，行行一匏瓜。作书谢骨肉，涕泪纷交加。此行已忘身，此书又忘家。身家既两忘，未忘者何邪。至哉君与臣，大哉夷与华。片纸今又灰，浩叹天无涯。"
        },
        {
            "标题": "饶娥哭",
            "作者": "邵宝",
            "内容": "父溺死，女死哭。丑类从尸浮，应有神为戮。人心诚，水神灵。\n溺者今何限，不闻号恸声。水怪水怪方纵横。"
        },
        {
            "标题": "饶娥哭",
            "作者": "邵宝",
            "内容": "饶娥哭，哭何为。哭求见父面，不图今见尸。尸浮水怪露，已矣娥不知。\n即使娥不死，见尸未但已。伏尸三日哭，娥也终赴水。\n娥心诚，水神灵。江上如闻号恸声，水怪水怪犹纵横。"
        },
        {
            "标题": "九日过国臣弟南庄",
            "作者": "邵宝",
            "内容": "凤皇墩下扣柴关，篱落黄花手自攀。适野亦堪酬令节，避高应不到名山。\n情多更欲临流坐，兴尽真"
        },
        {
            "标题": "寄题宜兴李宗源双桐用吴宁庵韵",
            "作者": "邵宝",
            "内容": "双桐自比双南金，地得宽閒谢斧寻。吴老诗题从始植，文郎图画已成阴。\n霜黄碧叶秋将及，月白青枝夜不禁。吾树在庭须客赋，为君还作短长吟。"
        },
        {
            "标题": "题邹氏恒贞卷",
            "作者": "邵宝",
            "内容": "恒贞有吉占，易为妇人告。从一亦何占，我心匪陵谷。\n五十被旌书，六十受多福。之母古硕人，百年洁如玉。"
        },
        {
            "标题": "天马来（读《史记》作。俞宪曰：“此记正德",
            "作者": "邵宝",
            "内容": "天马来，来何方？《易》有占，乃尔荒。先乌孙，后大宛。马是非，天近远。使端广，民怨多。天不闻，如马何。"
        },
        {
            "标题": "匏翁东庄杂咏九首 其四 桑洲",
            "作者": "邵宝",
            "内容": "汲溪灌桑树，叶多蚕亦稠。衣被尽天下，美哉真此洲。"
        },
        {
            "标题": "听松偶成（丁丑十月廿八日）",
            "作者": "邵宝",
            "内容": "秋深水国候来鸿，一夜悲凉见朔风。行遍冉泾无语者，听松阁上哭涯翁。"
        },
        {
            "标题": "寄钱子推是日子推宿山中",
            "作者": "邵宝",
            "内容": "病不登山梦到山，也知高兴在松关。云随社老看碑去，风送邻僧供茗还。\n无石似龙还画葛，有崖如玉合书颜。更烦题我新精舍，脩竹千竿屋数间。"
        },
        {
            "标题": "又荅文玉 其三",
            "作者": "邵宝",
            "内容": "无才甘退藏，观颐自求实。吾道负苍生，敢拟作者七。\n月夜照松苓，霜秋割崖蜜。莲房自君投，知味我应必。\n报君此山泉，无劳问胶漆。"
        },
        {
            "标题": "途中即事",
            "作者": "邵宝",
            "内容": "野花不识春风力，春亦无心为野花。自色自形红更白，祗添诗景与诗家。"
        },
        {
            "标题": "送莫如山应王郡公纂修之聘兼柬陈廷猷",
            "作者": "邵宝",
            "内容": "岁晚携书谒郡侯，侯方燕坐对春秋。两生有道时非汉，二国无徵礼自周。\n歌采康衢今日颂，传留廉吏后人修。多情若问西山路，古树阴中涧水流。"
        },
        {
            "标题": "立春日郊人送小土牛至有作",
            "作者": "邵宝",
            "内容": "令尹分春到野人，野人庭院本容春。解开残冻渠仍活，扫尽寒灰屋乍新。\n白日东风初起艮，青天北斗又回寅。鼓腾阳气行时令，四境欢声总是真。"
        },
        {
            "标题": "为俞立夫题秦务本小画",
            "作者": "邵宝",
            "内容": "诗兴逢秋日渐深，相知独寄画中琴。青山影照斜桥水，时往时来共赏音。"
        },
        {
            "标题": "题余立夫扇次企斋",
            "作者": "邵宝",
            "内容": "乞得尘途未老閒，却因多病负看山。春来拟作吟诗社，一月同君十往还。"
        },
        {
            "标题": "施克咨友石竹枝扇面",
            "作者": "邵宝",
            "内容": "石庵画竹人争赏，尺素流传知几家。偶见平山亭子上，长吟落尽晚春花。"
        },
        {
            "标题": "晚凉",
            "作者": "邵宝",
            "内容": "晚凉幽兴为谁多，闻道灵旗巳渡河。露咽微吟还蟋蟀，雨添新韵到蕖荷。\n窗前梦醒风初定，枕上诗成月己过。从此炎蒸应尽退，不须频问夜如何。"
        },
        {
            "标题": "留别惟诚左辖",
            "作者": "邵宝",
            "内容": "西湖方了旧襟期，懒和三湘赠别诗。冰鉴百年谁尔相，汪陂千顷子吾师。\n登临兴逸山僧识，经国心劳野老知。回眼江天人似玉，东风还寄古梅枝。"
        },
        {
            "标题": "送顾台州",
            "作者": "邵宝",
            "内容": "君从西南来，复向东南去。会稽望九疑，愁云蔽江渚。\n禹穴阒无声，欲与神灵语。台州海冥冥，金城独高据。\n双旌动文星，共识君来处。君来何所将，东风共时雨。\n寄语台州人，君归愿无遽。"
        },
        {
            "标题": "望云卷",
            "作者": "邵宝",
            "内容": "龙山一片云，万古白未了。松楸谁家坟，青青倚孤峤。\n望云起孝思，无间昏与晓。我怀狄梁公，清风满华表。"
        },
        {
            "标题": "为宁庵题画",
            "作者": "邵宝",
            "内容": "修竹满舍傍，长松当道周。青山生白云，隐隐屋上头。出门见溪水，有桥复有舟。天风作前驱，时引幽人游。瑟尊侑高谈，兴尽不强留。静游羲皇梦，闲听尧民讴。命笔书暄凉，山林有春秋。独乐得深味，岂尝抱先忧。莫问此何人，吾当意中求。"
        },
        {
            "标题": "晚至临清",
            "作者": "邵宝",
            "内容": "汶水穷诸闸，西来更卫川。堤黄犹有柳，浸白已无莲。\n驿骑冲残日，城鸦起宿烟。时时闻盗警，烽火似三边。"
        },
        {
            "标题": "闻侍养命喜而有述",
            "作者": "邵宝",
            "内容": "五疏才蒙一语俞，拜扶老母望天除。孤孀节操劬劳外，独苦心情喜惧余。宽处栽花占月令，静中检药印方书。东风吹绿长春径，不羡潘家有板舆。"
        },
        {
            "标题": "闻李兵备讣",
            "作者": "邵宝",
            "内容": "郁孤台下鸮夜啼，白日惨惨愁云低。三年戎幕庾岭北，万里旅榇巫峰西。\n江湖落落岁复月，风雨萧萧山更溪。平生勤事数行墨，回首教场秋草迷。"
        },
        {
            "标题": "闻时事有感集李四首 其一",
            "作者": "邵宝",
            "内容": "松柏本孤直，翠绿如芙蓉。独立自萧飋，楚山邈千重。\n安知天汉上，乘云驾轻鸿。沈叹终永夕，世无洗耳翁。"
        },
        {
            "标题": "闻顾氏两封君奉诏加三命之服",
            "作者": "邵宝",
            "内容": "诏许衣冠与子同，百年昆弟两仙翁。云司象简瞻趋外，薇省金鱼映带中。\n清世箕裘还作地，名家弦诵已成风。向来锦轴丝纶在，请看平生教育功。"
        },
        {
            "标题": "楚江渔父图",
            "作者": "邵宝",
            "内容": "有臞一夫立荒浦，人云三闾问渔父。楚江风景是邪非，而况原心越千古。\n原心上有先王知，天地可质中无疑。夫岂不解渔父意，扬波歠醨焉用之。\n物无滞碍能推移，是圣者事吾何知。苍苍故吾山，湛湛故吾水。\n宗国如何吾病矣，九死侵寻无一是。苍梧帝远天阍幽，上下四方徒远游。\n云骖风驾倏万里，归来江上令人愁。长揖向渔父，渔父难与谋，誓将鱼腹为狐邱。\n君不见沧浪歌，渔父去，烟雾茫茫不知处。"
        },
        {
            "标题": "题卧龙庵用晦翁韵",
            "作者": "邵宝",
            "内容": "此有石如龙，天成谅非凿。是何空洞中，云水起复落。\n常疑雷雨时，飞舞出深壑。作庵者何人，清风宛如昨。\n两公固龙德，恨也俱晚作。秋霖不济旱，千载领馀酌。\n方切忧旱怀，行矣予所乐。江湖极秋波，长歌对冥漠。"
        },
        {
            "标题": "怀五老峰寄赵博士立之",
            "作者": "邵宝",
            "内容": "落落复落落，泛舟蓉湖西。安得五綵虹，架天作长梯。\n南望瀑布水，舒卷青云齐。上有五老者，翱翔紫云霓。\n具寄一书札，浩思极冥栖。楚谣对芳草，苍然夕烟迷。"
        },
        {
            "标题": "五老峰",
            "作者": "邵宝",
            "内容": "匡庐山头五老人，晚岁才见羲皇民。雪蒙绿发不改色，云映苍颜真入神。\n岂无北海未须避，自有南极堪为邻。吾亭拟结白鹿上，独对一杯公莫嗔。"
        },
        {
            "标题": "松坛午坐与送茶诸僧",
            "作者": "邵宝",
            "内容": "竹里风来生昼凉，况逢时节近端阳。也知城外尘能少，却道山中日更长。\n云壑飞泉频倚杖，松坛磐石漫焚香。老僧供茗浑忘味，好向嵩峰问溥光。"
        },
        {
            "标题": "午热书事用西涯公韵公用杜韵 其二",
            "作者": "邵宝",
            "内容": "古涧泉如为我然，松阴有石更堪眠。仰高长对山灵在，习静将胜尘务牵。\n大孤小孤汇泽畔，南高北高潮海边。人间山水即风月，清兴到时那用钱。"
        },
        {
            "标题": "午热书事用西涯公韵公用杜韵 其一",
            "作者": "邵宝",
            "内容": "矮矮床如席地然，十分昼漏七分眠。铜槃水石自手弄，山阁风松犹梦牵。\n故人馈酒江浙上，童子诵书秦汉边。东街铃声冰水过，时向慈闱须买钱。"
        },
        {
            "标题": "奉次东山公在广元夕观灯韵",
            "作者": "邵宝",
            "内容": "寻常诗句亦黎元，垂老丹心照海门。且以数杯酬客兴，何曾一饭忘君恩。\n漏声入夜风全静，灯影乘春月半昏。闻说总戎多解事，漫将歌吹过江村。"
        },
        {
            "标题": "夕佳楼为杨元平赋",
            "作者": "邵宝",
            "内容": "山气佳看日夕时，主人楼上赋陶诗。峰回落照松声迥，城阁浮烟鹤影迟。\n万古奇观留晚在，百年高兴许秋知。明朝更拟开东牖，笑对咸郎引酒卮。"
        },
        {
            "标题": "送王朝言",
            "作者": "邵宝",
            "内容": "朝言天下士，乃作西江行。把酒酹岐路，清风引双旌。\n尊前即万里，动我淮阳情。淮阳岂可薄，所志在汉庭。\n君去江湖重，君留江湖轻。君行何所挟，岱岳云英英。\n远浮洞庭白，高点匡庐青。谁知造化意，藉此方经营。\n归欤作霖雨，四海多苍生。"
        },
        {
            "标题": "为顾西津题画",
            "作者": "邵宝",
            "内容": "太古小年山日长，幽人梦醒坐焚香。东津有客至未至，乱石滩头系野航。"
        },
        {
            "标题": "闻歌 其一",
            "作者": "邵宝",
            "内容": "久不闻山歌，南风五月多。牧童呼伴侣，吹笛下西坡。"
        },
        {
            "标题": "匏翁东庄杂咏九首 其六 耕息轩",
            "作者": "邵宝",
            "内容": "陇上阅耕罢，北窗清卧风。豳诗读未了，梦已见周公。"
        },
        {
            "标题": "十八夜山堂见月又用韵",
            "作者": "邵宝",
            "内容": "坐看夕殿散凉阴，山霭沉沉紫渐深。病后逢秋犹有兴，雨馀见月已无心。\n风回近浦留帆影，籁静中峰起磬音。醉舞不知吾老矣，桂花还学少时簪。"
        },
        {
            "标题": "喜晴二首 其一",
            "作者": "邵宝",
            "内容": "山行愁雨水愁风，两月风中更雨中。今日一帆天送我，晴湖如鉴夕阳红。"
        },
        {
            "标题": "喜晴二首 其二",
            "作者": "邵宝",
            "内容": "万山深处古宁州，五日真成十载游。千古濂翁招不返，翠云亭上看江流。"
        },
        {
            "标题": "寄题邵宪副东邱娱晚亭",
            "作者": "邵宝",
            "内容": "荆南溪水水东头，宪使归来访故邱。绿野竟忘裴晋国，香山真识白江州。\n风尘迹远新图画，山水情深旧钓游。我有一尊思共醉，扁舟将趁菊花秋。"
        },
        {
            "标题": "双松图",
            "作者": "邵宝",
            "内容": "托根共山谷，贞德元不孤。天声自相和，泠然觉迷涂。\n烟云日往来，映此古貌臞。尚友千载人，贤哉二大夫。"
        },
        {
            "标题": "夏日书事 其二",
            "作者": "邵宝",
            "内容": "铜槃色朱绿，石子白如玉。客从山中来，挹我泉一掬。"
        },
        {
            "标题": "夏日书事 其一",
            "作者": "邵宝",
            "内容": "清泉浸白石，莹在古铜槃。铜槃照眼碧，赤日生高寒。"
        },
        {
            "标题": "偶过听松听竹间泉",
            "作者": "邵宝",
            "内容": "削壁皴斧痕，下有洞如屋。积铁不知年，时许莓苔绿。"
        },
        {
            "标题": "次浦文玉夏日遣怀",
            "作者": "邵宝",
            "内容": "午风清爱葛为袍，销尽炉薰政寂寥。愁里得诗如客到，梦中观物笑僧骄。\n三年病合投閒计，十里游辞避暑招。有曲和君还自已，古琴疏越未堪调。"
        },
        {
            "标题": "赠赵羽人",
            "作者": "邵宝",
            "内容": "两地名山一羽衣，十年踪迹鹤同飞。丸中日月旋游度，坛上风雷泄化机。\n仰视三垣何朗历，傍观五岳亦依稀。老夫久有游仙兴，何处春风共采薇。"
        },
        {
            "标题": "显公房夜坐",
            "作者": "邵宝",
            "内容": "两宿禅房不问禅，夜深无事足高眠。西山松竹东山月，共作清凉到榻前。"
        },
        {
            "标题": "小溪道中",
            "作者": "邵宝",
            "内容": "春云收雨寂无功，诗景依稀在眼中。南去驿连分水䫈，北来船趁上江风。\n细泉落涧深成碧，幽径垂花浅著红。玉枕有名何处是，令人却忆白沙翁。"
        },
        {
            "标题": "送华大参文光 其二",
            "作者": "邵宝",
            "内容": "兵戈销尽蜀江深，甘雨和风使者临。宽得一分非小惠，远从三殿是佳音。\n他年鸣凤曾为瑞，何处甘棠不作阴。提学分司如我问，古梅花下忆论心。"
        },
        {
            "标题": "月正四日至山中",
            "作者": "邵宝",
            "内容": "晓出城门望九峰，风光处处与人逢。不知雪后春多少，绣岭庭前看种松。"
        },
        {
            "标题": "谢方石先生挽词",
            "作者": "邵宝",
            "内容": "我归林下公长逝，千里诗筒望不来。海隐本非唐少室，山居真似宋徂徕。雅歌何处声相和，野服它年手自裁。有石大书明祭酒，古松阴里墓门开。"
        },
        {
            "标题": "次吴匏翁谢冯廷伯送惠泉韵",
            "作者": "邵宝",
            "内容": "我爱冯龙厓，视山如画屏。视泉复如酒，有量元泓渟。\n竹炉效僧海，一煮尽一瓶。朝朝亦暮暮，相对双眼青。\n细酌入肺腑，洒然涤膻腥。北燕又南粤，观水记所经。\n惠通万里外，不似渭属泾。昔人作水记，高调声泠泠。\n水行大地中，有穴无人铭。君行一尝饮，却忆漪澜亭。\n梁溪带蓉湖，飘然昼扬舲。痛饮三百杯，醉向泉头停。\n携垆试煎法，如酿新春醽。饮罢更须汲，一童负双瓴。\n回视世间物，洪波泛轻莛。高情漫为戏，题诗谢园丁。\n夕斋待明月，禅灯坐青荧。试诵卢仝歌，山僧或来听。\n竹枝弄云影，松花递风馨。石床独高卧，月上人初醒。\n尝闻黄河源，有海名为星。于江复于海，一泻不计龄。\n悟泉未为悟，惺泉未为惺。烦君奠山堂，陆羽故有灵。"
        },
        {
            "标题": "谢巡按使来问疾且惠米",
            "作者": "邵宝",
            "内容": "藜杖无如病足何，山中书枕两旬多。廪人忽致霜台贶，饭罢鱼羹一放歌。"
        },
        {
            "标题": "喜王内翰以诗为问用韵奉谢",
            "作者": "邵宝",
            "内容": "迂僻平生敢自豪，愧将虚誉动时髦。篱边秋色南山近，岩畔晨香北斗高。\n日月照应无间隙，乾坤报未有丝毫。感君相问无能答，病足支筇重抑搔。"
        },
        {
            "标题": "谢邑令请乡饮",
            "作者": "邵宝",
            "内容": "迷途岁晚尚茫茫，谓我嘉宾讵敢当。扬觯有人惭杜举，承筐无地想周行。一经讲受曾它日，三老周旋即此堂。为语县侯休见讶，莱衣方作小儿狂。"
        },
        {
            "标题": "新喻道中",
            "作者": "邵宝",
            "内容": "夏木交垂阴，登登入山路。遥峰薄云青，川原莽回互。\n逾冈见长溪，可涉亦可渡。驱车独西之，磴小仅容步。\n幽花自成姿，时时竹间露。仰观天宇宽，万有悉中布。\n我怀美一人，沧江渺烟雾。"
        },
        {
            "标题": "慧山书院十五咏 其九 咏竹个",
            "作者": "邵宝",
            "内容": "新栽竹数竿，竿竿挺苍玉。我歌竹和之，步转阑干曲。"
        },
        {
            "标题": "宿池江 其一",
            "作者": "邵宝",
            "内容": "秋热大可畏，舟行乘微风。岂不爱燕息，兴在临川东。\n晚泊择所止，碧水连遥空。沙鸥解人意，来往如相从。"
        },
        {
            "标题": "宿池江",
            "作者": "邵宝",
            "内容": "水落沙新白，蝉鸣叶半黄。郁蒸仍午焰，淡荡自秋光。\n梦就书应掷，吟馀牍未妨。晚风生别渚，起坐听沧浪。"
        },
        {
            "标题": "宿池江 其二",
            "作者": "邵宝",
            "内容": "放船泊中洲，不住亦不流。爱风当南港，畏日背西邱。\n浩歌待明月，解带倚柁楼。水花向我笑，我意方悠悠。"
        },
        {
            "标题": "宿梅洲",
            "作者": "邵宝",
            "内容": "秋水清如雪下船，黄花半委月犹悬。枕当星剑看牛斗，鹤下云汀流石泉。"
        },
        {
            "标题": "胥门",
            "作者": "邵宝",
            "内容": "臣奢无辜为君戮，臣胥敢怒不敢哭。朝辞楚疆莫吴国，还兵入郢亦太酷。愤愤心，还未足。楚何怨？吴何恩？豫让死，王裒存。是邪非，不必论。一片鸱夷皮，裹骨难裹魂，北风莫遣向越奔。向越奔，无不可，只恐仇吴似仇楚。"
        },
        {
            "标题": "施雪谷七十",
            "作者": "邵宝",
            "内容": "我少君三岁，看君冠且昏。漫从今老数，已入古稀论。\n诗价随时长，医名与齿尊。有官无吏事，真乐荷殊恩。"
        },
        {
            "标题": "风雨阻山行柬如山",
            "作者": "邵宝",
            "内容": "偶约山中路，其如风雨何。花期怜客甫，茗事负僧陀。\n柳岸渔翁艇，松坡牧竖蓑。此时应入画，无计一相过。"
        },
        {
            "标题": "泉上赠钱水部",
            "作者": "邵宝",
            "内容": "君来访我庐，我方行山中。命驾即我所，浩兴乘天风。\n风晨与雪夕，今古将无同。岂在形迹间，所贵心相逢。\n我有一勺泉，坐奠桑苧翁。载酌持献君，侑以金芙蓉。\n或歌沧浪篇，声在涧水东。君闻乃和之，击节秋山空。\n坐我石坛上，共听风前松。"
        },
        {
            "标题": "与徐秋官用中登松风阁先一年约登未果至是乃遂",
            "作者": "邵宝",
            "内容": "七里青山两载心，秋官为我一登临。病馀幽思泉兼石，别后佳音玉更金。\n夜雨不嫌苔径湿，春寒偏爱竹房深。松风阁上君曾坐，试问何如听颖琴。"
        },
        {
            "标题": "雪中赏红梅奉次涯翁先生时邃翁携酒共饮怀麓",
            "作者": "邵宝",
            "内容": "浅绛英英忽满枝，春风到此复何之。正怜与雪相逢地，却讶如人欲醉时。南国已通千里信，西湖空负一生诗。白头二老青灯夜，笑对江东绿酒卮。"
        },
        {
            "标题": "雪中赏红梅奉次涯翁先生时邃翁携酒共饮怀麓堂二首 其二",
            "作者": "邵宝",
            "内容": "江南春色渺无涯，借得芳枝似酒赊。点染已经元老手，品题还许大方家。\n丹心独对年年树，玉貌空传处处花。雪夜门深清梦远，敢将桃李向人誇。"
        },
        {
            "标题": "游麻姑山二首 其二",
            "作者": "邵宝",
            "内容": "几曲登登破岭烟，一亭一曲兴超然。开云田画殷人井，转壑泉分禹日川。\n独鹤每翔新表外，双松长倚旧坛前。颜碑谩为传闻录，屈指于今又许年。"
        },
        {
            "标题": "谒严先生祠",
            "作者": "邵宝",
            "内容": "碧石离离草色新，富春山下几回春。漫将卖菜辞求益，本为观鱼得任真。\n三代道亡还此有，两生心在更何人。客星亭倚浮云外，未许渔翁来卜邻。"
        },
        {
            "标题": "钱元抑专使来唁用前韵",
            "作者": "邵宝",
            "内容": "唁书远自四方来，独步空阶拨冷灰。常慕黄虞皆有政，敢言陈许不闻灾。\n病馀且曳寻诗杖，忙里还登点易台。残菊经霜须爱护，免从邻圃乞春栽。"
        },
        {
            "标题": "冉泾书院十二咏 其三 燕居亭",
            "作者": "邵宝",
            "内容": "客退解冠裳，坐我北轩下。我铭揭西楹，时时一瞻顾。"
        },
        {
            "标题": "秋华十咏次如山 其十 雁来红",
            "作者": "邵宝",
            "内容": "中秋月下堕红云，濯濯清波锦有纹。刚道雁来颜色好，更堪江上日初曛。"
        },
        {
            "标题": "慈寿为林镇江赋",
            "作者": "邵宝",
            "内容": "名郡临江表，思归未得归。遥持扬子水，剧舞老莱衣。\n秋壁寒逾峻，春阳远更晖。徵黄仍汉典，重诰到慈闱。"
        },
        {
            "标题": "雨中写野景",
            "作者": "邵宝",
            "内容": "雪应初春少，龙分昨夜灵。瀑长疑落汉，槎远欲浮星。\n沙鸟兼云白，风萍泊岸青。渔船投酒市，吹笛过前汀。"
        },
        {
            "标题": "盛别驾还自叙州",
            "作者": "邵宝",
            "内容": "蜀道归与鬓未皤，叙州功比汉州多。金鱼初拜明廷赐，彤管还收野老歌。\n嘉客可人来只尺，大夫能赋兴如何。相逢且问东皋子，泽被横江尚有波。"
        },
        {
            "标题": "野色",
            "作者": "邵宝",
            "内容": "黄泥桥西溪岸斜，东风吹水拥溪沙。杜陵药饵长随我，韩子诗书正满家。\n何处不看悬磬室，有人还着替舟槎。涣然亭外当时路，只隔南涯与北涯。"
        },
        {
            "标题": "和浦文玉观水 其四",
            "作者": "邵宝",
            "内容": "万壑正横流，我方浚泉水。山灵如有知，应笑我为此。\n我泉亦何心，一道苍茫里。沧浪复沧浪，野歌听孺子。"
        },
        {
            "标题": "慧山书院十五咏 其三 野桥",
            "作者": "邵宝",
            "内容": "乱石冲径来，徒杠接石砌。拔断谢游人，水浅人犹揭。"
        },
        {
            "标题": "毗陵城外夜泊有怀半溪郡公",
            "作者": "邵宝",
            "内容": "天宁寺下晚维舟，出郭相迎有郡侯。百里路频纡皂盖，十年梦已落沧洲。\n向来风雨增多病，今日江湖谢远忧。春野初晴诗景阔，迟公同上惠山楼。"
        },
        {
            "标题": "闻陈行之讣",
            "作者": "邵宝",
            "内容": "俗学如俳到十分，玉溪高兴漫超群。著书笔自何时阁，曳杖歌从昨夜闻。\n绝壁倚云青未了，落花带雪白还纷。哀吟一曲无人和，拟向西山更哭君。"
        },
        {
            "标题": "夜坐怀刘用熙",
            "作者": "邵宝",
            "内容": "芦泉本是神仙骨，误落人间识者稀。听竹每联风雨榻，涉江曾制芰荷衣。台荒蓟北千金筑，帆远吴西一鹤飞。寒日萧萧那可度，凭君预拂钓鱼矶。"
        },
        {
            "标题": "谒于肃悯祠",
            "作者": "邵宝",
            "内容": "祠前春雾隐绯袍，隔岭松声应海涛。伯纪空勤恢复计，子仪还重廓清劳。\n我将薄奠成三献，谁作长歌寄一号。西望岳坟才数里，白云湖上两峰高。"
        },
        {
            "标题": "秋日谒张中丞庙有感",
            "作者": "邵宝",
            "内容": "睢阳令，锡阴庙，唐室功宗我明诏。公神如水行地中，掘井得泉本无窍，万古丹心天日照。\n君不见毗陵在宋唐，睢阳岿然保障东海傍。至今遗恨国不吊，忠义祠前一瓣香。"
        },
        {
            "标题": "谒谢叠山祠",
            "作者": "邵宝",
            "内容": "从容就义几封书，三百年来养士余。商老不知周粟富，晋人方恨楚材虚。庭留旧柏生同劲，鼎荐新薇死亦臞。有诏作人无事日，江花江草正愁予。"
        },
        {
            "标题": "屋舟为京口钱宗玉赋",
            "作者": "邵宝",
            "内容": "风波懒逐世浮沈，小阁凭虚敞素襟。采药每牵浮海梦，乘槎聊遣济川心。\n水能载覆旁观久，天与周旋独坐深。闻道江南船似屋，中泠何地觅帆阴。"
        },
        {
            "标题": "忆母",
            "作者": "邵宝",
            "内容": "手线缝衣欲问寒，慈颜时向梦中看。世间尽道为官好，天下无如别母难。读罢家音添鬓白，书成国事剩心丹。青灯自照砖河夜，回首江南路渺漫。"
        },
        {
            "标题": "容春轩六咏 其六 钟石沼",
            "作者": "邵宝",
            "内容": "石钟以声名，无声安取此。风水月明中，我忆东坡子。"
        },
        {
            "标题": "忽忆江西湖南时风景用前韵",
            "作者": "邵宝",
            "内容": "漫道吴天似楚天，四时风雨一萧然。滕王阁下维舟地，黄鹤楼中听笛年。\n春色渐回梅放后，秋声应尽雁归前。东山屐在堪乘兴，閒送清泉下石田。"
        },
        {
            "标题": "薏苡粥次涯翁韵荅张提学",
            "作者": "邵宝",
            "内容": "旧是南方物，新从北塞传。两封何郑重，万颗自匀圆。\n入剂堪充使，加餐漫拟仙。无心成故事，涯老赋诗年。"
        },
        {
            "标题": "谢张提学惠薏苡仁",
            "作者": "邵宝",
            "内容": "辟湿初闻薏苡仁，涯翁诗里见来真。东风吹送台端贶，活火山泉共作春。"
        },
        {
            "标题": "云庄十石辞 其一 仰高",
            "作者": "邵宝",
            "内容": "有石兮山巅，咫尺兮青天。日延企兮愁予，何星辰兮渺然。"
        },
        {
            "标题": "云庄十石辞 其九 隐屏",
            "作者": "邵宝",
            "内容": "晨彗兮墓前，夕次兮墓左。有石兮如屏，栖栖兮隐我。"
        },
        {
            "标题": "咏梅花菊",
            "作者": "邵宝",
            "内容": "篱落秋芳本自华，色香况复似梅花。误将栗里先生馆，认作孤山处士家。"
        },
        {
            "标题": "咏梅花菊",
            "作者": "邵宝",
            "内容": "有菊蒙梅姓，寒香亦近之。渊明方待酒，和靖已成诗。\n雪未滋清骨，霜还剩碧枝。世间多品汇，岁晚汝偏奇。"
        },
        {
            "标题": "又用前韵专咏松风",
            "作者": "邵宝",
            "内容": "高阁松风似有神，骤如秋雨细如春。病馀每爱同游客，静里偏宜独听人。\n已向陶庐誇地远，更于庄籁认天真。眼前一片虚空界，童子何知问起因。"
        },
        {
            "标题": "谢侯明府遣医视老母用壬申岁闻侍养命韵",
            "作者": "邵宝",
            "内容": "偶于文檄见都俞，多少忧怀为扫除。父母歌传千载上，君臣药在一言馀。\n三春寸草慈亲德，片纸千金令尹书。医国有人吾岂敢，秪从花径导潘舆。"
        },
        {
            "标题": "答姜士元用舒国裳韵",
            "作者": "邵宝",
            "内容": "归舟不见急流难，曾向严滩濯我冠。何处世情非滟滪，几时尘梦不漪澜。\n山中松子秋还落，海上桃根晚更蟠。遥想栖贤云雾里，定依北斗望长安。"
        },
        {
            "标题": "幽居四咏",
            "作者": "邵宝",
            "内容": "涯翁尊师近寄至《园亭》四诗，正与幽居景物相合，依韵写意，聊以自适，他日有便，将呈焉请教。"
        },
        {
            "标题": "幽居四咏 其一 树色",
            "作者": "邵宝",
            "内容": "乍浓还淡弄朝晖，树色依稀定是非。楼上望回川历历，城阴遮断路微微。\n晓云有影团倾盖，春水无波渌染衣。独坐怀人心正远，天空渭北雁初归。"
        },
        {
            "标题": "幽居四咏 其二 花香",
            "作者": "邵宝",
            "内容": "花气絪缊共煖风，谁从起处问西东。偶来似与游丝下，却散还随梦蝶空。\n曲槛有时应独驻，幽居何地不相通。等閒拟得涯翁句，已落人间色相中。"
        },
        {
            "标题": "寄秦择之用莫如山韵",
            "作者": "邵宝",
            "内容": "春江生绿芜，所思恨远别。美人有新篇，开缄动风日。\n商谣跂吴云，转使心旌孑。谁能袪渴尘，惠我太古雪。\n广文今冷官，五斗腰不折。朝吟水洋洋，晚眺山嵲嵲。\n君庭梧十寻，我方咏瓜瓞。大哉唐虞谈，出口陋猥屑。\n夕灯照虚堂，屡系康侯节。填然鸣鼓中，乃独按鲁薛。\n南沙旧同游，有操如玉洁。赠君四三章，古调超巧拙。\n岁寒结深盟，纷华以为瞥。劝君勿太潜，行止故有说。\n秋芳淡无姿，美在人未撷。我歌亦吾情，不为闻者说。"
        },
        {
            "标题": "游龟峰",
            "作者": "邵宝",
            "内容": "倚空秀色独青苍，久拟登临始得偿。径似天旋深更曲，峰如人立正兼方。\n飞潜有象元奇幻，开阖无机亦善藏。却伫山门穷众妙，不知僧语落荒唐。"
        },
        {
            "标题": "寄莫如山二首 其二",
            "作者": "邵宝",
            "内容": "亭倚南沙石作山，凤凰巢处竹斑斑。执经时有门人到，万卷楼中不闭关。"
        },
        {
            "标题": "寄莫如山二首 其一",
            "作者": "邵宝",
            "内容": "八月风吹汉水槎，江东回首更思家。南沙亭上人如玉，赋罢清秋菊有华。"
        },
        {
            "标题": "送陈严州嘉言",
            "作者": "邵宝",
            "内容": "旧守持新节，江边问睦州。春星观雨驾，秋水济川舟。\n风濑迎驺骑，云山带驿楼。范公公所慕，到处得追游。"
        },
        {
            "标题": "有待",
            "作者": "邵宝",
            "内容": "芳洲草青青，云水半吞吐。前船已过湖，还听后船橹。"
        },
        {
            "标题": "又用前韵寄林镇江",
            "作者": "邵宝",
            "内容": "诗兴时来案牍边，故山风物自年年。渌分一水桥南北，青拥群峰屋后前。明月半窗空有梦，清风两腋竟何缘。只应独上金山寺，吟倚沧江万里天。"
        },
        {
            "标题": "又用前韵寄林镇江",
            "作者": "邵宝",
            "内容": "诗兴时来案牍边，故山风物自年年。渌分一水桥南北，青拥群峰屋后前。\n明月半窗空有梦，清风两腋竟何缘。秪应独上金山寺，吟倚沧江万里天。"
        },
        {
            "标题": "闻管大夫欲招予乡饮因检壬申年辞谢高侯见招之作用韵奉呈",
            "作者": "邵宝",
            "内容": "苍苍余发视茫茫，七十年将病莫当。杖屦不支新步履，衣冠空忆旧班行。\n三章未已终辞阙，一拜犹难敢上堂。欲谢招徕贤令尹，赓歌还愧昔时狂。"
        },
        {
            "标题": "盂城即事",
            "作者": "邵宝",
            "内容": "盂城驿前吟夕阳，高邮湖上好秋光。红分菡萏初经雨，绿满蒹葭未受霜。远浦有波皆浴鹭，近堤无路尚垂杨。南来时见吴江棹，却倚船窗问故乡。"
        },
        {
            "标题": "阅马迹山记寄西青山人",
            "作者": "邵宝",
            "内容": "西青山人作山记，搜剔幽隐山灵愁。迹缘神马自秦汉，祠追后稷经虞周。\n寻常一水五湖老，七十二峰千古秋。分明图画在中沚，美人何处心悠悠。"
        },
        {
            "标题": "秋华十咏次如山 其五 锦灯",
            "作者": "邵宝",
            "内容": "翘翘楚楚复茸茸，每向无人觅处通。野客不知莲炬美，晓行刚爱锦为容。"
        },
        {
            "标题": "挽素庵李君",
            "作者": "邵宝",
            "内容": "愚翁风采动华阳，素老相承倍有光。灯火梦回吴会远，诗书脉引蜀川长。\n百年棠棣联槐棘，万里江湖即庙堂。最恨楚词招不返，澧兰香尽夜茫茫。"
        },
        {
            "标题": "雨中和答浦文玉",
            "作者": "邵宝",
            "内容": "五月江寒昼阁清，雨中草色唤愁生。系舟未问水深浅，策杖还看云重轻。客去不知谈未尽，诗来刚及梦初醒。百年吾道今如此，何处沧浪共濯缨。"
        },
        {
            "标题": "晓起",
            "作者": "邵宝",
            "内容": "拭眼将观雪，翻成听雨吟。暑寒元有，天地亦何心。\n岭洒松间细，邱沾麦处深。几时还集霰，三白抵千金。"
        },
        {
            "标题": "雨坐用旧韵",
            "作者": "邵宝",
            "内容": "檐溜声闻隐几边，去年多雨复今年。林皋绿树层城外，江浦黄梅五月前。夜榻长悬须雅客，昼帘深下谢尘缘。西山云气东山月，他日容春亦此天。"
        },
        {
            "标题": "雨坐",
            "作者": "邵宝",
            "内容": "桃花水来花正飞，鸣雨既过还烟霏。道人多情自晚阁，童子好事空春衣。\n溪上芳洲白鸥剧，城边野塘青草肥。山园竹萌未盈尺，有仆修篱乘棹归。"
        },
        {
            "标题": "雨坐",
            "作者": "邵宝",
            "内容": "初春烟雨似梅天，墙角梅花尚索然。病客有情常梦野，閒人无事漫占年。\n永萦浅碧连城外，草送轻青到槛前。闻道忧民新令尹，几回骑马劝耕田。"
        },
        {
            "标题": "山堂雨坐用怀王郡公韵",
            "作者": "邵宝",
            "内容": "东行到海复回舟，百姓方歌郭细侯。风幔正悬山上月，雨帆犹隔水中洲。\n已知平野无遗病，谁信丰年有隐忧。一望江湖俱在眼，吾堂还愧范公楼。"
        },
        {
            "标题": "舜弼去张提学汝立至复用韵一首",
            "作者": "邵宝",
            "内容": "旧游回首几鄱湖，白鹿堂坛半欲芜。周氏图书元自孔，楚邦风壤尚连吴。\n壮观独泛三江水，正学先驱万里途。闻道春来多雨露，山城桃李已开无。"
        },
        {
            "标题": "守溪公惠洞庭新茶侑以长句奉谢",
            "作者": "邵宝",
            "内容": "洞庭春茗过湖来，阁老新诗手自裁。锡谷泉应将撱石，玉川风欲问蓬莱。\n竹垆纵有僧堪借，梧几曾无客与陪。何日山中寻旧约，莫釐高处一登台。"
        },
        {
            "标题": "渊明图为邃庵先生题",
            "作者": "邵宝",
            "内容": "吾闻先生本是山中人，谁遣作吏随风尘。督邮迎送亦常事，浩然归兴凌秋旻。\n孤怀每感孔明汉，一咏漫及荆轲秦。北窗午梦入寥廓，南山秋色争嶙峋。\n昨非今是公自道，门前五柳年年春。柴桑彭泽才尺只，五老峰高隔彭蠡。\n片帆朝挂暮及门，万古乾坤一江水。昔闻奇幻谷城石，又闻清激严陵滩，是谁为易谁为难。\n菊松三径地虽小，鸿鹄千里天何宽。三南夫子今傅相，心期远在羲皇上。\n君不见丁卯桥边山水深，江南春暮劳归心。风云天上济时了，我亦访公携我琴。"
        },
        {
            "标题": "元夕独坐",
            "作者": "邵宝",
            "内容": "月光照灯夕，清赏人所同。而我独不乐，有亲在江东。\n江东岂无月，白发少欢容。念子未即见，厌见灯花红。\n冉冉天边云，悠悠江上峰。当食发长叹，何时得相从。"
        },
        {
            "标题": "明水草堂次守溪王公韵",
            "作者": "邵宝",
            "内容": "泽国连平野，青山路始分。草堂斜带水，石径细穿云。\n月谷三更籁，风漪万古文。主人招舞鹤，时起白鸥群。"
        },
        {
            "标题": "补洛中越歌三首 其三 小海唱",
            "作者": "邵宝",
            "内容": "潮来兮无天，潮去兮何地，若为凭兮斯厉。彼鸱夷兮水中，匪匏瓜兮焉系。\n潮来兮谁驱，潮去兮谁殿。言之流兮何从，海东回兮镠箭。\n潮来兮悲吴，潮去兮吊越。忠千古兮长冤，潮复潮兮江月。"
        },
        {
            "标题": "补洛中越歌三首 其一 慕歌",
            "作者": "邵宝",
            "内容": "慕歌兮慕歌。东渐兮海波。海无波兮山有阿。明德远兮玉帛孔多。\n微斯人兮吾如鱼何。慕歌兮慕歌。"
        },
        {
            "标题": "跃马泉",
            "作者": "邵宝",
            "内容": "跃马泉何在，西岩洞北头。无疆坤亦健，有本坎还流。\n块历风争骤，空行雪避遒。百年谁执御，江汉日悠悠。"
        },
        {
            "标题": "补洛中越歌三首 其二 河女之章",
            "作者": "邵宝",
            "内容": "潮何为兮不回，人何之兮不起。父生兮女生，父死兮女死。\n岁复岁兮江滨，人之心兮潮水。潮水兮有声，伯姬兮有灵。\n纷两涯兮观者，孰父子兮无情。秋冥冥兮江峰青。"
        },
        {
            "标题": "越明日寝哭后作",
            "作者": "邵宝",
            "内容": "别公已分见无期，不谓伤心在此时。再致语将茎露酒，两知音托惠泉诗。山中几杖操今远，雪里门墙立故迟。最是寿筵宾客散，西风吹雨夜凄其。"
        },
        {
            "标题": "慧山十贤堂成有作",
            "作者": "邵宝",
            "内容": "万古名泉地，诸贤合有堂。云龛藏旧影，水鉴发新光。\n国史千钧笔，乡评一瓣香。烦僧语游客，到此肃冠裳。"
        },
        {
            "标题": "新泉杂诗 其六",
            "作者": "邵宝",
            "内容": "滴露泉边听玉声，万峰无籁昼琤琤。报时不用莲花漏，一息中涵万古情。"
        },
        {
            "标题": "再作太白山人歌",
            "作者": "邵宝",
            "内容": "吾闻太白之山倚西极，华岳崚嶒势相敌。上凌刚风太古雪尚寒，下抚苍茫鸟无力。吁嗟！兹山有径不与终南通，士将避世往往游其中，超历万壑巢云松。伊昔丈人负刍者，危言曾动河汾公，至今谈麈流清风。孙君关中豪，仰止兹山高。自称山人巾葛白布袍，入山静坐观众妙，出指八极将游遨。胸有五色文，眼底无青紫。名家自视出杜陵，走笔题诗乃如史。子长有语称董生，季主何心讥贾子。迩来五见江东春，南寻禹穴能知津。相逢下我东野拜，何人复谓秦无人。我作《山人歌》，物色其奈山人何。山林岁年晚，江海风雨多，山人不归太白空嵯峨。"
        },
        {
            "标题": "阻风用杜韵",
            "作者": "邵宝",
            "内容": "画舫乘春满载书，阻风聊傍野洲居。此时独坐爱骑鹤，何处老翁来卖鱼。\n飞云漫逐海鸥远，鸣雨渐敲江树疏。莫言散局有底急，湖上草深方待锄。"
        },
        {
            "标题": "送人",
            "作者": "邵宝",
            "内容": "解摈不足作，江上悲蚤秋。文非今日贽，道有古人谋。\n井恻泉初渫，洋望潦已收。千年陈榻后，为我吊南州。"
        },
        {
            "标题": "赠吴道士",
            "作者": "邵宝",
            "内容": "羽人偶相过，野服带烟霞。处处山中药，年年海上槎。\n寻常聊作客，三十早辞家。何日天风便，蓬莱海一涯。"
        },
        {
            "标题": "赠传神吴芳远",
            "作者": "邵宝",
            "内容": "谁家阿堵点能真，四十馀年不数人。临颖笔端饶气槩，泰和象外妙精神。\n閒留我在心千古，老遇君来貌一新。骨相山林今已定，不劳物色向风尘。"
        },
        {
            "标题": "赠陆瘦竹",
            "作者": "邵宝",
            "内容": "郡幕奔趋日，谁知瘦竹公。愁深相别处，兴远独归中。古篆山中石，新歌水上风。宁庵如我问，夜□□江东。"
        },
        {
            "标题": "赠祝惟贞致仕南还次陈一夔",
            "作者": "邵宝",
            "内容": "鹤骨棱棱苦为诗，年来此癖已成奇。与君抚卷俱陈迹，及我登坛竟后期。\n听鸟有情嗟反哺，折花无语赠将离。文星夜夜天南极，千里长吟寄所思。"
        },
        {
            "标题": "云庄十石辞 其四 云庄",
            "作者": "邵宝",
            "内容": "山苍苍兮白云，白杨风兮夕曛。怀伊人兮终古，秋吾黍兮春芹。"
        },
        {
            "标题": "赠钱校书",
            "作者": "邵宝",
            "内容": "夫椒山前孤草亭，水风吹月秋冥冥。客来鹤去主人返，七十二峰湖上青。"
        },
        {
            "标题": "盗窃陈氏忠孝录稿吊其诸孙嘉猷",
            "作者": "邵宝",
            "内容": "孤忠千载剩徽音，家乘而今竟陆沉。片纸不遗胠箧手，数行空负盖棺心。\n斯人自信怀无璧，何地犹疑购有金。四十年来方再读，为君惆怅古城阴。"
        },
        {
            "标题": "赠吴山人",
            "作者": "邵宝",
            "内容": "渊明酒以逃，陆羽乃茶癖。千载两高人，同心不同迹。\n山人鸿渐流，有具随我适。采新试名泉，吾山屡为客。\n水火自成功，居然得真液。细啜对山僧，永此风月夕。\n山人竹为垆，曾赏王友石。九原谁起之，邀君共坛席。\n泉流茗复春，山人眼长碧。我歌柴桑词，把酒一浮白。"
        },
        {
            "标题": "赠周松月",
            "作者": "邵宝",
            "内容": "晓起空庭月在松，惠山寺里正鸣钟。诗人访我来何早，第七峰前一短筇。"
        },
        {
            "标题": "留周文起宿斋中晓起",
            "作者": "邵宝",
            "内容": "有客宿宿春风中，吾将作传如仓公。蓉湖药室似董奉，一色杏花千树红。"
        },
        {
            "标题": "赠周含山",
            "作者": "邵宝",
            "内容": "五年佐邑平如水，更有馀功及我泉。何地含山君莫问，两般疆宇一般天。"
        },
        {
            "标题": "赠邹光懋",
            "作者": "邵宝",
            "内容": "五月蠡溪新水生，菰蒲出水与堤平。望亭南望太湖白，溪上诗人无限情。"
        },
        {
            "标题": "赠周育斋",
            "作者": "邵宝",
            "内容": "风雨秋堂冷，公来便作春。雅情长共物，妙语不惊人。池养寒泉静，园收硕果仁。飘然还画舫，湖海自知津。"
        },
        {
            "标题": "邃翁寄文正公志铭藁至",
            "作者": "邵宝",
            "内容": "铭公谁秉笔如椽，邃叟知公自蚤年。曾谓中郎碑可愧，也知裴老画堪传。\n遗书数卷真垂世，阴德三朝已格天。西直门西埋玉地，大书还见表新阡。"
        },
        {
            "标题": "李尚宝寄文正公遗书至",
            "作者": "邵宝",
            "内容": "死后谁知尚有书，符台缄至益沾裾。曾知此意吾多负，敢谓今人我不如。\n春服从游诸子在，夜堂歌咏几年馀。篝灯再检平生藁，秋雨江南叹索居。"
        },
        {
            "标题": "集古寄浦文玉",
            "作者": "邵宝",
            "内容": "十载朝云陛，长安游上才。犹忆严冬月，萧条江上来。\n暮春和气应，献策抒中怀。阿阁丽朝日，凤鸟方翔回。\n岂不念良友，远在天一涯。我亦疲我梦，登登九成台。"
        },
        {
            "标题": "赠刘瑞州用齐用陆东皋先生在许州赠予韵",
            "作者": "邵宝",
            "内容": "长安别后怀君甚，下马频过太法师。曲沃政看重布日，横渠书忆旧谈时。\n忧深未觉江湖远，望切真嫌道路迟。若问东山今岭外，暮云千里隔心期。"
        },
        {
            "标题": "春日访知微门焉未应诗以嘲之",
            "作者": "邵宝",
            "内容": "剥啄应松声，客去僧未起。僧病一春过，老却山中杞。"
        },
        {
            "标题": "与丰城夏宗选叙别",
            "作者": "邵宝",
            "内容": "别子剑江上，相逢二十秋。盐车终厄骥，渔艇不惊鸥。\n招隐歌空谷，酬知赋远游。我无徐孺榻，山馆缺淹留。"
        },
        {
            "标题": "还自长沙未有述作谢沈休翁",
            "作者": "邵宝",
            "内容": "谓我南行大有诗，鄙人何敢与闻之。潇湘尚忆虞巡地，云梦宁知楚猎时。\n木落洞庭秋复尔，鹤来赤壁夜何其。登高坐待浮云尽，回首青天见九疑。"
        },
        {
            "标题": "昭明太子读书台",
            "作者": "邵宝",
            "内容": "江左风流在，前梁复后唐。壁分新竹色，台散旧芸香。\n迹与仙风远，名随佛日长。澄湖回首地，云水一茫茫。"
        },
        {
            "标题": "寄南都三友 其三 钤冈严翰长",
            "作者": "邵宝",
            "内容": "神仙官府在蓬壶，学士文章赞圣谟。静里经纶书四部，公馀记注赋三都。\n星辰阁道怀前此，风月钤冈认故吾。岂不怀人如室远，东南烟水自江湖。"
        },
        {
            "标题": "宜兴张天予吊灾志感",
            "作者": "邵宝",
            "内容": "西溪八月夜乘槎，回首江湖几岁华。人事每逢天未定，世途真叹海无涯。\n十年别恨还双鬓，两世交情似一家。此日风光君记取，微阳初复有梅花。"
        },
        {
            "标题": "赠针医罗某",
            "作者": "邵宝",
            "内容": "百年江海兴，南粤又东吴。陈榻还曾否，骞槎信有无。\n神功人掷杖，隐计市悬壶。归到仙岩下，重看五岳图。"
        },
        {
            "标题": "谒文信国祠",
            "作者": "邵宝",
            "内容": "春色无端满地莎，伤心燕市偶经过。清风又读忠臣传，白日如闻正气歌。\n社稷一身惟死是，纲常千古有功多。瓣香未了平生拜，回首荒祠独奈何。"
        },
        {
            "标题": "甥孙弥月忽人送方竹至遂以名之",
            "作者": "邵宝",
            "内容": "我得甥孙发始裁，君山方竹忽南来。清奇本应超凡相，敬义真含作圣胎。\n弥月未名如有待，两枝随柬便须开。也知此物能扶老，不为虚声重楚材。"
        },
        {
            "标题": "侍御东君来言大司马洪洞韩公问讯志感二首 其二",
            "作者": "邵宝",
            "内容": "太行云远独怀人，近古风流大耋身。一代典刑千百世，两朝平格二三臣。\n梦回曹省灯无影，诗到山林笔有神。更喜清廉卫参政，白头情话正相邻。"
        },
        {
            "标题": "侍御东君来言大司马洪洞韩公问讯志感二首 其一",
            "作者": "邵宝",
            "内容": "柱史传来洪洞语，病夫心事有公知。东曹疏笔还谁执，西野吟筇也自支。\n千里寒暄音似玉，百年忧乐鬓如丝。风吹凉雨清茶罢，正是怀人欲渴时。"
        },
        {
            "标题": "属邵翁种蒲于石",
            "作者": "邵宝",
            "内容": "片石能还水，移来楚水滨。仙家九节草，吾室数茎春。\n苍溢空江露，青消老眼尘。凭谁了兹事，西郭有閒人。"
        },
        {
            "标题": "种蒲于稿菌之上",
            "作者": "邵宝",
            "内容": "山中有野人，故出三秀族。胡然朝暮姿，乃梦长生箓。\n涧边有仙灵，九节碧如玉。偶就山人居，清贞两无歇。\n久要见平生，虚心愿为谷。匪石良自知，馀子真碌碌。\n薰风梅雨馀，仙衣动新绿。浮游水中央，千春隔尘俗。"
        },
        {
            "标题": "寄秦提学国声",
            "作者": "邵宝",
            "内容": "宪学名官愧我曾，得君相继价逾增。镕金有制元随可，璞玉无形已付能。\n河广正誇杭一苇，崧高还爱驻双藤。许州品士亭如在，校罢诸生请试登。"
        },
        {
            "标题": "种兰谢赵宜兴",
            "作者": "邵宝",
            "内容": "九畹滋兰自楚人，草荒茅塞几千春。而今乞得山中种，老眼看来种种真。"
        },
        {
            "标题": "舟中望九华山用李韵",
            "作者": "邵宝",
            "内容": "微雨初收草似茵，九华山色欲迎人。援琴正怪知音少，倾盖何妨识面新。\n溪汎绿波才隔夜，树垂青子又馀春。风涛宦海今如许，何处寻仙问出尘。"
        },
        {
            "标题": "荅朱云厓何梅壑复用前韵",
            "作者": "邵宝",
            "内容": "腹笥便便不姓边，暮年诗兴似青年。一春风雨题缄外，万古江山放笔前。\n壑倚梅花真入画，云生厓石自成缘。晚凉相过须乘兴，酒在清樽月在天。"
        },
        {
            "标题": "昼坐偶成",
            "作者": "邵宝",
            "内容": "两月悭诗到社中，日长应负绿阴风。病多自笑药无力，步少不知筇有功。\n五里汲泉将石子，一春戒酒谢山翁。故人送笔能留在，点易台高对晚峰。"
        },
        {
            "标题": "朱仙镇",
            "作者": "邵宝",
            "内容": "绣旗扬扬出朱仙，中原王气熄更然。敌军万骑鸣归鞭，故宫遗庙在眼前，奈何忽有金牌宣。\n金牌宣，事甚迫。将之南，将之北，南为吾君北社稷。\n敢言君重社稷轻，彼奸在侧方经营。社稷无功君有罪，到头两事恶乎成。\n岳将军，决南行。南行即就死，死不愧臣子。"
        },
        {
            "标题": "竹鹤图歌",
            "作者": "邵宝",
            "内容": "国之元老太原公，立朝鲠鲠持清忠。作堂晋水近十载，但见歌颂传儿童。\n祝公何言再入相，更期寿在乔松上。东风吹嘘遍八埏，乾坤无言物有象。\n绿竹猗猗鸟鹤鹤，石岩岩兮松落落。众禽鸣树山起云，千花万花色相错。\n苑马南来西入秦，献图称寿意独真。惟天佑德辅皇极，岁寒贞操公其人。\n宝也公门旧游者，有怀如画无能写。愿公自寿寿苍生，士庆在朝农在野。"
        },
        {
            "标题": "十四夜小酌",
            "作者": "邵宝",
            "内容": "将圆未圆天上月，似老非老人间人。醉时歌调几年复，病起酒杯今夜新。\n多情不啻共千里，何地更堪容一尘。明日南楼独清咏，风吹星汉欲粼粼。"
        }
    ],
    "对话内容": [
        {
            "Type": "宫廷官场对话",
            "Location": "南京礼部",
            "Background": "邵宝与李东阳相对而坐，讨论朝廷对教育改革的政策，李东阳提及他为新法草拟的奏折，邵宝则表示赞同，认为应加强地方教育，提升士人素质。",
            "Dialogue": "{\n    角色名:李东阳 \n    动作:(微微倾身，神情专注)\n    讲话:尊敬的邵宝先生，关于新法草拟的奏折，臣认为应当从地方教育入手，方可根本上提升士人素质。倘若只在朝廷上下空谈，终究无济于事。以往的经验告诉我们，地方士人在治理过程中，若能得到良好的教育，必能更好地为国效力，所提之政务也将更加有力。朝廷若能拨款支持地方书院建设，定能使得读书人倍增，士人之风气自会振兴。您对此有何看法？\n}\n{\n    角色名:邵宝 \n    动作:(点头，沉思片刻)\n    讲话:李大人所言极是，教育乃国之根本，地方教育更是士人素质提升之重中之重。然则，若无相应的政策支持，如何能使书院兴盛？我认为，朝廷应当在财政上给予地方书院更多的支持，同时设立考核机制，确保每一笔款项落实到实处。唯有如此，才能培养出更多有志之士，助力国家的繁荣富强。此外，我也希望能够引导士子们不仅仅停留于书本知识，更要将所学应用于实际，方能真正为国家做出贡献。\n}"
        },
        {
            "Type": "诗词戏剧对话",
            "Location": "惠山书院",
            "Background": "邵宝正在与王问探讨诗歌创作，邵宝朗诵自己的新作《山中杂诗》，王问听后频频点头，夸赞其意境清新，二人约定共同作一首关于春天的诗。",
            "Dialogue": "{\n    角色名:王问 \n    动作:(脸上露出欣喜，频频点头)\n    讲话:邵老师，您的《山中杂诗》简直如春风化雨，意境清新，令人心旷神怡。诗中对自然的描写恰到好处，仿佛将我们带入那山水之间。我对此深感佩服，实在想请教您，您在创作过程中是如何把握诗歌的节奏与韵律的呢？倘若能与您共作一首关于春天的诗，定会是我此生的荣幸。\n}\n{\n    角色名:邵宝 \n    动作:(微微一笑，目光温和)\n    讲话:王问君过奖了，诗歌之道，实乃心之所向，情之所感。创作之时，心中自会有一番意境浮现，然则，节奏与韵律的把握则需细细品味。若能在诗中融入自然之声，方可使诗篇更加生动。春天之美，乃是万物复苏，百花争艳，最为适宜表达心中那份生机与希望。我愿与君共作，细细探讨春之韵味，让这份美好在我们的诗中绽放。何如我们各自提笔，写下心中所想，日后再聚首吟唱，如何？\n}"
        },
        {
            "Type": "书信交流",
            "Location": "邵宝书房",
            "Background": "邵宝致书给郑善夫，表达对好友近况的关心，并附上一首新作的诗，希望能得到郑善夫的指点，书信中透露出彼此间深厚的友谊。",
            "Dialogue": "{\n    角色名:邵宝 \n    动作:(提笔写信，神情专注)\n    讲话:尊敬的郑善夫，仆近日思念您，常常回忆起往日共度的时光。您在诗文上的造诣无疑令我深感钦佩，时常想请教您，若能得您指教，仆必感荣幸无比。附上我最近所作之诗，愿您能给予我指导，仆定当虚心受教。期待不久的将来，能再与您相聚，共叙诗文之雅。愿一切安好，祝福您与家人平安幸福。\n}\n{\n    角色名:郑善夫 \n    动作:(收到信，眼中闪烁着喜色)\n    讲话:邵先生，收到您的信真是让我倍感欣慰。您在文坛上的成就我早有所闻，诗作更是流传甚广。您寄来的诗我已细细品读，实在是入木三分，意境深远。愿我们能早日相聚，交流切磋，共同探索更高的艺术境界。期待与您在诗歌的海洋中畅游，愿我们的友谊如同这诗歌般永存。"
        },
        {
            "Type": "家庭市井对话",
            "Location": "无锡街头",
            "Background": "邵宝与邻里小孩闲聊，询问他们的学习情况，孩子们兴奋地分享他们在书院的趣事，邵宝则微笑着给予鼓励，表现出他作为长者的关怀。",
            "Dialogue": "{\n    角色名:邵宝 \n    动作:(微笑着蹲下，关切地看着孩子们)\n    讲话:孩子们，你们在书院的学习情况如何？我听说你们现在正在学习诗词，真是太好了。诗词不仅能够陶冶情操，还能增进你们的文采。若有什么问题，尽管问我，作为你们的长者，我愿意为你们解惑。记住，知识是你们最好的朋友，勤奋学习，未来一定会闪耀光芒。\n}\n{\n    角色名:小孩 \n    动作:(兴奋地回应，眼睛闪烁)\n    讲话:邵老师，我们在书院学到了很多有趣的诗词！有时候我们还会一起写诗，真有意思！谢谢您的鼓励，我们会继续努力学习的！您也一定要多多教导我们哦！"
        },
        {
            "Type": "宫廷官场对话",
            "Location": "皇宫大殿",
            "Background": "邵宝汇报政务，提及在江西提学副使任上推广地方教育的成效，皇帝对此表示赞赏，并询问他对未来教育政策的看法，邵宝自信地提出建议。",
            "Dialogue": "{\n    角色名:皇帝 \n    动作:(端坐于龙椅上，目光锐利)\n    讲话:邵宝爱卿，朕听闻你在江西提学副使任上，推广地方教育颇有成效，朕甚为欣慰。如今朝廷正值改革之际，卿有何良策以继续推动教育政策，造福于百姓？\n}\n{\n    角色名:邵宝 \n    动作:(恭敬地行礼，神情认真)\n    讲话:陛下，蒙您垂青，愚臣甚感荣幸。教育乃国之根本，唯有通过健全的教育体系，才能培养出德才兼备之士。臣认为，朝廷应在财政上加大对地方书院的支持，设立奖学金，以激励更多的士人从事教育事业。同时，建议设立考核机制，确保资金的合理使用。唯有如此，才能真正推动地方教育的发展，造福于民众，促进国家的繁荣昌盛。望陛下能够采纳臣之言。"
        },
        {
            "Type": "诗词戏剧对话",
            "Location": "清风亭",
            "Background": "邵宝与李庶共饮，李庶请邵宝为其新作《松风阁》赋诗，邵宝即兴作答，二人欢声笑语，畅谈诗词，气氛愉快而轻松。",
            "Dialogue": "{\n    角色名:李庶 \n    动作:(举杯相邀，微笑着看向邵宝)\n    讲话:邵老师，今夜月色正好，何不畅饮，共吟诗词！我听闻您最近有新作，不妨为我们一展才华，如何？\n}\n{\n    角色名:邵宝 \n    动作:(微微一笑，点头)\n    讲话:李庶君，你言之甚是。月明之夜，最为适合对诗。今夜我便吟诵我最近所作的《山中杂诗》，愿与君共赏。诗中描绘山水之美，寄托我对自然的热爱与思考。希望你能喜欢，且听我道来：一派泉分九窍流，地中窍窍尽通幽。行人到此肠堪断，不用松风满月楼。愿我们在这明月之下，共同感受诗词的魅力，畅谈人生的理想。"
        },
        {
            "Type": "家庭市井对话",
            "Location": "邵宝家中",
            "Background": "邵宝的学生王鏊前来拜访，向邵宝请教治学之道，邵宝认真传授学问，并分享了自己对理学的理解，学生们争相记录。",
            "Dialogue": "{\n    角色名:王鏊 \n    动作:(满怀期待地看向邵宝)\n    讲话:邵老师，您教导我们治学之道，真是受益良多。可否再为我讲讲理学的奥义，如何在实践中应用呢？\n}\n{\n    角色名:邵宝 \n    动作:(微微点头，神情凝重)\n    讲话:王镜君，理学乃是追求真理与道德的学问，其根本在于修身齐家治国平天下。我们首先要修身，做到言行一致，心中有道，方能影响他人。其次，在治学过程中，务必将所学应用于实践，观察事物的本质，反思自己的行为，做到知行合一。唯有如此，才能真正实现理学的价值，并为社会的进步贡献力量。愿你能牢记于心，继续努力，未来必将大有作为。"
        },
        {
            "Type": "书信交流",
            "Location": "邵宝书房",
            "Background": "邵宝写信给童品，表达对她的思念之情，并寄上自己最近创作的诗，希望能在春日再相聚，共享美好时光。",
            "Dialogue": "{\n    角色名:童品 \n    动作:(展颜微笑，眼中闪烁着期待)\n    讲话:邵老师，您近来可好？我常常怀念我们一起度过的时光，恨不得再与您相聚。您近来有何新作？不妨分享给我听听吧。\n}\n{\n    角色名:邵宝 \n    动作:(温柔地看向童品，微笑)\n    讲话:童品，你的来信让我倍感欣慰。近来我所创作的诗歌多为描绘春日的景象，寄托我对自然的热爱。诗中写道：三月中旬已送春，蔷薇架畔木香新。能黄能紫非无色，终与东风隔一尘。期待不久的将来，能够与你相聚，共享这春光明媚的日子。愿我们能在诗中交心，共同感受生活的美好。"
        },
        {
            "Type": "诗词戏剧对话",
            "Location": "盈雪书院",
            "Background": "邵宝为林俊的墓志铭写序，林俊的好友前来，二人在墓前吟咏，缅怀林俊的才华与为人，邵宝感慨万千，提笔写下感人诗句。",
            "Dialogue": "{\n    角色名:林俊的好友 \n    动作:(神情沉重，低头叹息)\n    讲话:邵老师，林俊的离世让我倍感痛心，您作为他的恩师，能否为他写下墓志铭，以表达我们对他的怀念之情？\n}\n{\n    角色名:邵宝 \n    动作:(沉思片刻，眼中闪过一丝哀伤)\n    讲话:林俊乃是一位才华横溢之士，才情出众，品德高尚。他在世时，热爱诗文，为人和善，深受大家的喜爱。为他写墓志铭，我必将倾尽我心。待我提笔：林俊公之德行如山，才华如海。虽已归去，然其精神将永存于世，激励后人。愿他在天之灵，安息于此，永享诗与画的美好。愿后人常怀念他，铭记其所作之事。"
        },
        {
            "Type": "家庭市井对话",
            "Location": "无锡乡间",
            "Background": "邵宝在田间走访农户，与农民们聊起今年的收成，鼓励他们勤劳耕作，同时表示自己也将尽力为他们争取更好的政策支持。",
            "Dialogue": "{\n    角色名:邵宝 \n    动作:(亲切地蹲下，与农民们交谈)\n    讲话:乡亲们，今年的收成如何？在这勤劳的季节里，大家一定付出了很多努力吧？作为你们的长者，我十分关心你们的生活情况，希望能为你们争取更多的政策支持。勤劳耕作，必能换来丰收的果实。希望你们在未来的日子里，能继续努力，收获更好的成果，为我们共同的家园添砖加瓦。\n}\n{\n    角色名:农民 \n    动作:(兴奋地回应，脸上挂着笑容)\n    讲话:邵老师，您总是关心我们，真是太谢谢您了！今年的收成还不错，大家都很开心！我们会继续努力耕作的，希望您能为我们多多争取一些好的政策，让我们的生活更好！"
        }
    ]
}