{
    "基本信息": {
        "姓名": "徐渭",
        "性别": "男",
        "出生年份": "1521",
        "死亡年份": "1593",
        "享年": "73",
        "朝代": "明",
        "家庭区分": "未详"
    },
    "亲属关系": [
        "徐渭的父是徐鏓",
        "徐渭的长子; 第一子是徐枚",
        "徐渭的次子是徐杜",
        "徐渭的第一任妻是潘似",
        "徐渭的第一任妻父是潘C"
    ],
    "其他关系": [
        "徐渭友的对象是沈炼",
        "徐渭友的对象是吕光濵",
        "徐渭为季本之学生",
        "徐渭为陆如岗之学生",
        "徐渭墓志铭由徐渭所作",
        "徐渭为徐渭作墓志铭",
        "徐渭为徐淮作墓志铭",
        "徐渭为徐潞作墓志铭",
        "徐渭为苗宜人作墓志铭",
        "徐渭为潘似作墓志铭",
        "徐渭为李良作墓志铭",
        "徐渭为李蕙作墓志铭",
        "徐渭为金绅作墓志铭",
        "徐渭为周拱作墓志铭",
        "徐渭为张述古作墓志铭",
        "徐渭为张善作墓志铭",
        "徐渭为崔震作墓志铭",
        "徐渭为覃昌作墓志铭",
        "徐渭为齐政作墓志铭",
        "徐渭为吴濬作墓志铭",
        "徐渭为胡宗宪之幕僚",
        "徐渭传记作者为袁宏道",
        "徐渭传记作者为陶望龄",
        "徐渭为沈炼作传",
        "徐渭为法聚作传",
        "徐渭为叶信作传",
        "徐渭为王㒜作祭文",
        "徐渭为李应祯作祭文",
        "徐渭为金绅作祭文",
        "徐渭为张述古作祭文",
        "徐渭为覃昌作祭文",
        "徐渭为沈襄作临别赠言(送别诗、序)",
        "徐渭为张诰作临别赠言(送别诗、序)",
        "徐渭为费臻作临别赠言(送别诗、序)",
        "徐渭合撰(编)著作的对象是张元忭",
        "徐渭为潘荣作神道碑",
        "徐渭为黎淳作神道碑",
        "徐渭为朱永作神道碑",
        "徐渭为周洪谟作神道碑",
        "徐渭为李介作神道碑",
        "徐渭为王㒜作神道碑",
        "徐渭为王霁作神道碑",
        "徐渭为朱仪作神道碑",
        "徐渭为沈彜作神道碑",
        "徐渭为杜谦作神道碑",
        "徐渭为李昂作神道碑",
        "徐渭为李衍作神道碑",
        "徐渭为吕雯作神道碑",
        "徐渭为张文质作神道碑",
        "徐渭为张峦作神道碑",
        "徐渭为陈政作神道碑",
        "徐渭为冯贯作神道碑",
        "徐渭为程宗作神道碑",
        "徐渭为邹干作神道碑",
        "徐渭为白玢作墓表",
        "徐渭为白杰作墓表",
        "徐渭为江玭作墓表",
        "徐渭为李璋作墓表",
        "徐渭为邵晖作墓表",
        "徐渭为林智作墓表",
        "徐渭为胡守法作墓表",
        "徐渭为陈鹤作墓表",
        "徐渭为杨仕敬作墓表",
        "徐渭为钱楩作挽诗、词",
        "徐渭为沈彜作行状",
        "徐渭为吕光洵作行状",
        "徐渭为王朝远所作诗文作序"
    ],
    "入仕信息": [
        {
            "入仕方式": "科举: 乡贡举人",
            "入仕年份": "1540",
            "入仕年龄": "20"
        }
    ],
    "别名信息": [
        {
            "别名": "天池",
            "别名类型": "字"
        },
        {
            "别名": "文淸",
            "别名类型": "字"
        },
        {
            "别名": "靑藤",
            "别名类型": "室名、别号"
        }
    ],
    "任职信息": [],
    "地理信息": [
        {
            "地名": "山阴",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "山阴",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "山阴",
            "地址类型": "未详",
            "开始年份": "未详",
            "结束年份": "未详"
        },
        {
            "地名": "山阴",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "山阴",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "山阴",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "山阴",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "山阴",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "山阴",
            "地址类型": "籍贯(基本地址)",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "青藤书屋文集",
            "著述年份": "1580",
            "著述角色": "未详"
        },
        {
            "著述名称": "徐文长文集:三十卷",
            "著述年份": "1506",
            "著述角色": "未详"
        },
        {
            "著述名称": "谐史五则",
            "著述年份": "未详",
            "著述角色": "撰著者"
        }
    ],
    "社会区分": [
        "画家",
        "书法家",
        "[为官者：文]",
        "诗人",
        "工于文"
    ],
    "机构情况": [],
    "经历事件信息": [],
    "财富情况": [],
    "个人简介": [
        "徐渭（1521—1593），汉族，绍兴府山阴（今浙江绍兴）人。初字文清，后改字文长，号天池山人，或署田水月、田丹水，青藤老人、青藤道人、青藤居士、天池渔隐、金垒、金回山人、山阴布衣、白鹇山人、鹅鼻山侬等别号。中国明代文学家、书画家、军事家。民间也普遍流传他的故事传说，关于他年轻时如何聪明，后来如何捉弄官宦等。 ► 徐渭的诗文(629篇)"
    ],
    "诗词文章内容": [
        {
            "标题": "题《墨葡萄图》 / 题葡萄图",
            "作者": "徐渭",
            "内容": "半生落魄已成翁,独立书斋啸晚风。笔底明珠无处卖,闲抛闲掷野藤中。"
        },
        {
            "标题": "王元章倒枝梅画",
            "作者": "徐渭",
            "内容": "皓态孤芳压俗姿，不堪复写拂云枝。从来万事嫌高格，莫怪梅花着地垂。"
        },
        {
            "标题": "牵牛花",
            "作者": "徐渭",
            "内容": "叶似青云剪，花如碧玉凌。鸟来栖不响，朵朵巧垂铃。"
        },
        {
            "标题": "芭蕉鸡冠",
            "作者": "徐渭",
            "内容": "芭蕉叶下鸡冠花，一朵红鲜不可遮。老夫烂醉抺此幅，雨后西天忽晚霞。"
        },
        {
            "标题": "龛山凯歌（六首选—）",
            "作者": "徐渭",
            "内容": "短剑随枪暮合围，寒风吹血着人飞；朝来道上看归骑，一片红冰冷铁衣。"
        },
        {
            "标题": "述梦 其一",
            "作者": "徐渭",
            "内容": "伯劳打始开，燕子留不住。今夕梦中来，何似当初不飞去。\n怜羁雄，嗤恶侣。两意茫茫坠晓烟，门外乌啼泪如雨。"
        },
        {
            "标题": "赋得梨花一枝春带雨",
            "作者": "徐渭",
            "内容": "阿娇不含笑，西子却宜颦。脸湿双啼玉，花滋二月春。\n拭鮹堆翠袖，溜粉乱朱唇。欲得千金倩，还渠桃叶津。"
        },
        {
            "标题": "沈君索题所画卉贺人新婚",
            "作者": "徐渭",
            "内容": "莲花如妾叶如郎，画得花长叶亦长。若使画莲能并蒂，不须重画两鸳鸯。"
        },
        {
            "标题": "梨花 其四",
            "作者": "徐渭",
            "内容": "春雨春风能几宵，吹香落粉湿还飘。朝来试看青枝上，几朵寒酥未肯消。"
        },
        {
            "标题": "今日歌",
            "作者": "徐渭",
            "内容": "琉球佩刀光照水，三年不磨绣花紫。换钱解向市中悬，我贵彼贱无人市。\n家惟此刀颇直钱，易钱不得愁欲死。客问此刀值几何，广州五葛飞轻雨。\n及今求市不较量，但输三葛钱亦止。千人十往九不顾，向刀长立折双趾。\n一日不食良巳饥，两日不食将何以。却走异县告长官，往日停车傥知己。\n平生自有孟尝心，今日翻思门下士。"
        },
        {
            "标题": "芭蕉石榴",
            "作者": "徐渭",
            "内容": "蕉叶屠埋短后衣，墨榴铁锈虎斑皮。老夫貌此堪谁比，朱亥椎临袖口时。"
        },
        {
            "标题": "千叶碧桃花",
            "作者": "徐渭",
            "内容": "曲巷高墙立水限，碧桃如盏尽重台。倍将夜月凭谁襞，吹杀春风未易开。\n清麝乍飞明府盖，寒酥浓笑美人腮。年年绕树双蝴蝶，说是何郎为粉来。"
        },
        {
            "标题": "长干行 其三",
            "作者": "徐渭",
            "内容": "红板青楼是尔家，鸳鸯家做在荷花。月明打开犹自可，月黑打开愁杀他。"
        },
        {
            "标题": "长干行 其一",
            "作者": "徐渭",
            "内容": "玉人夜夜板桥湾，金尽萧郎隔水看。不分踏楼骑凤脚，偷来桥外立红阑。"
        },
        {
            "标题": "恭谒孝陵正韵",
            "作者": "徐渭",
            "内容": "二百年来一老生，白头落魄到西京。疲驴狭路愁官长，破帽青衫拜孝陵。亭长一杯终马上，桥山万岁始龙迎。当时事业难身遇，冯仗中官说与听。"
        },
        {
            "标题": "题画梅",
            "作者": "徐渭",
            "内容": "从来不见梅花谱，信手拈来自有神。不信试看千万树，东风吹着便成春。"
        },
        {
            "标题": "忠",
            "作者": "徐渭",
            "内容": "君臣相得鱼水，荆益稍展风云。前后出师二表，始终鼎足三分。"
        },
        {
            "标题": "长干行 其二",
            "作者": "徐渭",
            "内容": "木兰艇子夜夜开，桃叶桃根太往来。搅起鸳鸯双睡翅，倒嫌他扇落金钗。"
        },
        {
            "标题": "芭蕉花",
            "作者": "徐渭",
            "内容": "芭蕉种四年，华蕊发茨檐。玉兰为媵姊，木笔是曾玄。\n十一希莲萏，寻常类马肝。坼难劙海蚌，瓣厚落河蚶。\n香色无非敛，蜂胥有自閒。古妆蚕妇出，立马使君寒。\n春久枝俱果，霞长雁正还。寄书苏蕙老，挟扇婕妤孱。\n我昔南过岭，蛮多种在田。实甜藤俎上，丝冷葛机边。\n和荔烧天紫，同椰盖海炎。别来频屈指，秃后止馀颠。\n不道孤亭畔，言抽径尺团。逡巡无术致，描写恨才悭。\n太华尖崩半，平原颍脱刓。鹿遮樵者梦，鱼沈美人丹。\n苦少榴枝泛，珊瑚奉倚栏。"
        },
        {
            "标题": "武夷山一线天",
            "作者": "徐渭",
            "内容": "双峡凌虚一线通，高巅树果拂云红。青天万里知何限，也伴藤萝锁峡中。"
        },
        {
            "标题": "作松棚",
            "作者": "徐渭",
            "内容": "种松六万馀，千五百株活。长养二十年，大者仅如括。\n西斋落日多，六月苦炎热。邻园树木稀，遮翳不可得。\n顾言种树资，求用此时节。命儿召两佣，伐干并其鬣。\n干以需柱梁，鬣以备周匝。四垂慎勿甲，凉风任超越。\n时移一丈板，独踞文竹兀。伸纸二丈馀，举墨陡一泼。\n左盘持蛑螯，右罍把饕餮。挂衣梅叶梢，绿阴洒晞发。"
        },
        {
            "标题": "市中虎",
            "作者": "徐渭",
            "内容": "隆庆皇，贺太平。年辛未，二月望，猛虎入城。从何方，粗蹄大爪泥上没，行人谁信虎脚迹。\n藏何所，日何食，祸不测。幸得郭爷燕客王家山，铜鼓震地火照天，老畜避火下山去。\n明真观，咬道士。千秋巷，拗狄吉。横布裙，嚇出矢。挑过高墙，搅街市。\n朴行人，堕溷厕。千秋巷里少年三十辈，白捧铁叉攒虎背。\n攒得虎皮碎复碎，与谁睡。少年扛虎送官府，四下官府赏米七八斗，就教少年剥松下虎。\n死魂魄，上山去。头和皮，送官府。宰肉归家，饲妻与母。\n古人言，市有虎。信之者，足愚鲁。今若此，云如何。金波罗，城中做窠。\n凡百事，尽有似他。难信一边说话。"
        },
        {
            "标题": "理葡萄",
            "作者": "徐渭",
            "内容": "去冬雪作殃，无物不冻死。橘柚断衢州，松柏亦多痹。\n园有月支藤，盘屈四五咫。结实苦不多，一斛有馀委。\n迨其堪落时，丸九挂珰水。一日十挈竿，与鸟争啖舐。\n将以馈邻翁，窃恐哂微细。欲以付果坊，不足一餐费。\n幽之瓶盎间，浆溃败其脆。渴夜艰茶汤，暂可灌消肺。\n比者理旧须，应手落枯瘁。及至更提携，僵挭忽断碎。\n如人两手足，而痿其一臂。支干既以孤，收穫焉可倍。\n夏景苦桑榆，聊以障西坠。"
        },
        {
            "标题": "句践胆",
            "作者": "徐渭",
            "内容": "颈则长，喙则鸟。胆罢县，吴为沼。吴胆先，王胆后。人知之，谓王踵其报。\n嗟嗟王将奈何。胆与矢，尝孰难。王兼尝，吴以歼。王若辛，孰肥甘。\n肥哉甘哉突无烟。嗟嗟王将奈何。王遗黎，悲且歌。"
        },
        {
            "标题": "张旭观公孙大娘舞剑器",
            "作者": "徐渭",
            "内容": "大娘只知舞剑器，安识舞中藏草字。老颠瞥眼拾将归，腕中便觉蹲三昧。\n大娘舞猛懒亦飞，秃尾锦蛇多两腓。老颠蛇黑墨所为，两蛇猝怒斗不归。\n红毡粉壁争神奇，黑蛇比锦谁邛低。野鸡啄麦翟与晕，一姓两名无雄雌。\n老颠蘸墨捲头发，大娘幞头舞亦脱，留与诗人谑题跋。\n常熟翁来索判频，常熟长官错怪人。"
        },
        {
            "标题": "歌风台 其二",
            "作者": "徐渭",
            "内容": "鄂州篇，衡县权。渭也俯，拾所残。悲异代，良楚酸。谓河高水流拍天，渭两过之河未然。\n麻姑量海海然浅，三尺鸟爪没至骭。大家作计一何长，请看何人偏堕短。"
        },
        {
            "标题": "予尝梦昼所决不为事心恶之后读唐书李坚贞传稍解焉",
            "作者": "徐渭",
            "内容": "坚贞十七，之死靡他。数梦男子，百两以御。\n贞觉而恚，莫知其谓。华盛来胥，我貌未悴。废沐垢首，尘肤败裳。\n如叶未秋，虐使萎黄。自兹以往，夕寝旦觉。角雀谢穿，筐梅罢摽。\n卷娄虽膻，理不乐蚁。矧巳肉矣，曷感而蛾。万有胶轕，曷可诘呵。\n皇矣北帝，其将谓何。"
        },
        {
            "标题": "醉人",
            "作者": "徐渭",
            "内容": "不去奔波办过年，终朝酩酊步颠连。几声街爆轰难醒，那怕人来索酒钱。"
        },
        {
            "标题": "氛何来",
            "作者": "徐渭",
            "内容": "氛何来，蔽日明。尧舜禹汤周二王。我高皇得知不，列圣最英者世宗。\n氛何来，由水木，连公工。尧老倦勤厌甲兵。窃权而败时当严，氛伺得之揽天纲。\n大者鹏鲲小寸鲂。一饭未报，睚眦则爽。行私借公，孰云不臧。\n闵予不幸，宾于幕幢。谁其翼者，放勋所居，金之方。\n律兮索兮，谁不知名，又谁翼之。河九折而翁子善谈，而居洛阳。\n轮不规兮，能激浆。翼又孰数，更仆一斛粟。嗟矣哉，大河浑鱼，村唱伯喈。"
        },
        {
            "标题": "述梦 其二",
            "作者": "徐渭",
            "内容": "跣而濯，宛如昨，罗鞋四钩閒不著。棠梨花下踏黄泥，行踪不到栖鸳阁。"
        },
        {
            "标题": "木笔花",
            "作者": "徐渭",
            "内容": "束如笔颖放如莲，画笔临时两斗妍。料得将开园内日，霞笺雨墨写青天。"
        },
        {
            "标题": "为陈司理题画",
            "作者": "徐渭",
            "内容": "葫芦联当海槎攲，海潮如雪拥槎飞。萧郎去访支矶事，弄玉楼中怨未归。"
        },
        {
            "标题": "题钱舜举画碧桃",
            "作者": "徐渭",
            "内容": "片素生烟古色浓，碧桃花树劈春风。吹箫仙子今何在，正好骑鸾向此中。"
        },
        {
            "标题": "镜湖竹枝词 其一",
            "作者": "徐渭",
            "内容": "越女红裙娇石榴，双双荡桨在中流。憨妆又怕旁人笑，一柄荷花遮满头。"
        },
        {
            "标题": "剪春罗垂丝海棠",
            "作者": "徐渭",
            "内容": "美人睡不足，春愁奈若何。垂丝绿窗下，聊为绣春罗。"
        },
        {
            "标题": "遮叶牡丹",
            "作者": "徐渭",
            "内容": "为君小写洛阳春，叶叶遮眉巧弄颦。终是倾城娇绝世，只须半面越撩人。"
        },
        {
            "标题": "葡萄 其二",
            "作者": "徐渭",
            "内容": "数串明珠挂水清，醉来将墨写能成。当年何用相如壁，始换西秦十五城。"
        },
        {
            "标题": "玉簪盛花嘲之",
            "作者": "徐渭",
            "内容": "去年百叶仅遮根，今岁千花烂压门。带佩银铃摇绿帔，琵琶玉肘满乌孙。\n时从鬓底娇临镜，曾记燕中买论盆。秋后芙蓉憔悴尽，膏烟泣露领江村。"
        },
        {
            "标题": "黄蜀葵",
            "作者": "徐渭",
            "内容": "自叹南冠奏曲时，不如画里向阳枝。赭衣一著从摇落，总有丹心托向谁。"
        },
        {
            "标题": "唐伯虎画崔氏像因题余次韵 其二",
            "作者": "徐渭",
            "内容": "盘陀江上水仙神，秦缪楼中弄玉身。邂逅一番明月夜，萧条几度杏花春。\n嫁后形容难不老，画中顪色易成陈。怜侬正是文君辈，不嫁成都渴死人。"
        },
        {
            "标题": "内子亡十年其家以甥在稍还母所服潞州红衫颈",
            "作者": "徐渭",
            "内容": "黄金小纽茜衫温，袖摺犹存举案痕。开匣不知双泪下，满庭积雪一灯昏。"
        },
        {
            "标题": "唐会稽以母忧归上海",
            "作者": "徐渭",
            "内容": "明府归帆带雪飞，钱塘彤色黯凄凄。愁看冰鲤横江卧，讵许樯乌影浪啼。\n邑里亦悲慈母去，沧洲宜著孝廉栖。野人尚有南冠滞，不抱瑶琴出越溪。"
        },
        {
            "标题": "郭恕先为富人子作风鸢图偿平生酒肉之饷富人",
            "作者": "徐渭",
            "内容": "柳条搓线絮搓绵，搓够千寻放纸鸢。消得春风多少力，带将儿辈上青天。"
        },
        {
            "标题": "赋得芹芽",
            "作者": "徐渭",
            "内容": "青春曲水湄，芹吐小芽滋。在野未堪摘，献君知几时。\n暖风来燕子，寒食伴棠梨。一夜休教老，留尖煮鲙丝。"
        },
        {
            "标题": "十四夜",
            "作者": "徐渭",
            "内容": "野外虚堂夜不扃，遥遥秋汉数峰青。旧栽菱叶侵河路，新折莲房插胆瓶。\n凉气欲来先到水，月光才上只移棂。请看明夕三更漏，相对何人坐纸屏。"
        },
        {
            "标题": "六昔",
            "作者": "徐渭",
            "内容": "昔朋友雉与鷮，不得巳今为枭。昔骨肉鹅与鸭，不得巳今为鹘。\n昔宗亲鹊与鹑，不得巳今为鹯。昔官府驺与虞，不得巳今为虎。\n昔乳煦汗血驹，不得巳今于莬。昔黔苍万夫英，今视之蝇所生。"
        },
        {
            "标题": "歌风台 其四",
            "作者": "徐渭",
            "内容": "骓渡江，八千从。非父老是使彼，安识籍与梁。巴蜀公，缟新城。\n奉三老教发帝丧。义兵若河日以东。乃知王者，师上亲长礼教下首功。\n蜀公亲历效验明。乃知猛士，难四方守易战攻。谁兼不蹄买蹀骢。\n击太牢，祀鄹乡。听叔孙通，徵鲁诸生。惊礼四公，远来于商。"
        },
        {
            "标题": "拟吊苏小墓",
            "作者": "徐渭",
            "内容": "一抔苏小是耶非，绣口花腮烂舞衣。自古佳人难再得，从今虑翼罢双飞。\n薤边露眼啼痕浅，松下同心结带稀。恨不颠狂如大阮，欠将一哭恸兵闺。"
        },
        {
            "标题": "画竹",
            "作者": "徐渭",
            "内容": "万物贵取影，写竹更宜然。秾阴不通鸟，碧浪自翻天。\n戛戛俱鸣石，迷迷别有烟。直须文与可，把笔取神传。"
        },
        {
            "标题": "歌风台 其三",
            "作者": "徐渭",
            "内容": "英彭不雌，季心所猜。今布越耳，终当为豨。终当为豨，不如我先之。\n旧所得猛士，十当一无遗。十既一无遗，安得不歌以思。"
        },
        {
            "标题": "渔",
            "作者": "徐渭",
            "内容": "树杪几家村屋，波心无数渔船。试令一只独往，或到武陵洞天。"
        },
        {
            "标题": "芍药琼花",
            "作者": "徐渭",
            "内容": "芍药扬州第一，琼花又道无双。若使共图此幅，镜中西子毛嫱。"
        },
        {
            "标题": "张家槐",
            "作者": "徐渭",
            "内容": "张家槐，鹊巢枝，使君才出户阖扉。鞭行人，上及飞。\n弹鹊母，连鹊卵，鹊母弃雏走何所。曙衙开，邸报来，使君朝去鹊莫归。"
        },
        {
            "标题": "愁歌",
            "作者": "徐渭",
            "内容": "兰膏午夜华灯，黄河千尺层冰。不知何时消尽，应须有日凋零。\n独予愁心苦泪，还如转环建瓴。"
        },
        {
            "标题": "廉",
            "作者": "徐渭",
            "内容": "内省既不惶巳，焚香何用告天。系马之椿谨细，纪过之豆同筌。"
        },
        {
            "标题": "孝",
            "作者": "徐渭",
            "内容": "尺牍不过百字，美名却映千秋。皋鱼泣血洒洒，啼鸟风木飕飕。"
        },
        {
            "标题": "节",
            "作者": "徐渭",
            "内容": "十九年来持节，一只雁去酸心。饭碗雪毡北塞，火坑煅炼南金。"
        },
        {
            "标题": "樵",
            "作者": "徐渭",
            "内容": "斧倦坡前束担，薪枝兼有青红。王质是侬乡老，烂柯只在山中。"
        },
        {
            "标题": "悲饔歌",
            "作者": "徐渭",
            "内容": "吴人饕，越人俎。一臛忤舌死杖下。肉少甘，骨为土。"
        },
        {
            "标题": "歌风台 其一",
            "作者": "徐渭",
            "内容": "碎媪酒，卧媪垆。武家垆畔鼾呼呼。丰沛中，群酒徒。\n噱季鼻大糟所都。谁唤隆准而公乎。十二年，左纛还。\n著红衫，应午炎。七尺所临万马环。诸王列侯敢不虔。\n猎徒酒伴隘巷看。独召故老金爵乾。惜青春，赭朱颜。\n乃思猛士得将安。归问野鸡还我韩。"
        },
        {
            "标题": "伐木图",
            "作者": "徐渭",
            "内容": "一斧劈残深雾，万牛挽动横沙。知费几番造化，正宜今日皇家。"
        },
        {
            "标题": "村家饮",
            "作者": "徐渭",
            "内容": "新竹巳成蛇尾，秋云乍起龙鳞。不雨空啼布谷，乘风且脱纱巾。"
        },
        {
            "标题": "鹧鸪天 闻张子荩捷报呈学使公二首 其二 有序",
            "作者": "徐渭",
            "内容": "措大"
        },
        {
            "标题": "列子御风图",
            "作者": "徐渭",
            "内容": "旬馀身在遥空，一叶枝辞芳树。若教风歇青蘋，试问人归何处。"
        },
        {
            "标题": "凤凰台上忆吹箫 画中侧面琵琶美人",
            "作者": "徐渭",
            "内容": "湖石阴中，栟榈影外，天然一个宫娃。悄无人与共，自弄琵琶。\n拨扫忽成抖擞，恍摇却、钿翠鬟雅。如花畔，蜂撩未定，战杀其花。\n匀搽梨腮双靥，那半面，刚被这半面相遮。问何时展过，得见些些。\n除是递将红叶，应回流水之涯。俄成讶，缘来画也，一笑看差。"
        },
        {
            "标题": "渔家图",
            "作者": "徐渭",
            "内容": "小练乳儿红袜，斜阳曝网黄芦。但得同心夜浦，不愿嫁与秋胡。"
        },
        {
            "标题": "土鲁番贡狮",
            "作者": "徐渭",
            "内容": "羌饭官驿，斯物不的。官马当灾，腾于马脊。俛啮以牙，嗜马肉炙。\n四蹄裂马，如人裂帛。兽威孔武，观者色沮。媚此羌胡，若媚其母。\n余呀以咨，羌曰余乳。当其出穴，若婴离褓。不见牝狮，惟见我哺。\n斯言不欺，梁鸯养虎。"
        },
        {
            "标题": "贺新郎 继闻廷对之捷复制一阕",
            "作者": "徐渭",
            "内容": "真圣主龙目。握新符、策士临轩，两科收录。暗卜今年谁最好，刚得齐贤名族。\n亲认取、青宫叮嘱。今日马蹄催宴去，记官袍、有领偏深绿。\n特赐与，浇"
        },
        {
            "标题": "鹧鸪天 闻张子荩捷报呈学使公二首 其一 有序",
            "作者": "徐渭",
            "内容": "试选蛾眉几许长。纤纤侵入鬓云黄。天边夺得初三月，镜里描来第一双。"
        },
        {
            "标题": "雁台诗",
            "作者": "徐渭",
            "内容": "左江右湖，名山有台。近阳背阴，雁为之来。江海之大，矰缴丸矢。\n待雁不来，凉空覆水。主人有马，客亦有舟。出自郭门，于焉遨游。\n群焉以栖，人亦雁尔。庄周为蝶，孰揆厥理。买雁放生，入云出塞。\n有问炙者，张目不对。"
        },
        {
            "标题": "菩萨蛮 闺人纤趾",
            "作者": "徐渭",
            "内容": "千娇更是罗鞋浅。有时立在鞦韆板。板巳窄棱棱。犹馀三四分。"
        },
        {
            "标题": "鹧鸪天 竹炉汤沸火初红",
            "作者": "徐渭",
            "内容": "客来寒夜话头频。路滑难沽曲米春。点检松风汤老嫩，退添柴叶火新陈。"
        },
        {
            "标题": "如梦令 宝珠斋饭罢箸响椀寂为作一偈时宿东天目",
            "作者": "徐渭",
            "内容": "两只脚挨转磨。一副牙关嚼错。连日施药医人，大似把船放舵。\n错过。错过。莫被宝公瞧破。"
        },
        {
            "标题": "竹枝词 其一 袁宏道评曰：刘荪州无此奥",
            "作者": "徐渭",
            "内容": "风前烛焰片时红。马首西时马尾东。两只鸳鸯睡不醒，一只相思愁杀侬。"
        },
        {
            "标题": "竹枝词 其二 袁宏道评曰：刘荪州无此奥",
            "作者": "徐渭",
            "内容": "笼中鹞子不得出。笼外要入将奈何。一边虫粘蜘蛛网，一边窗打扑灯蛾。"
        },
        {
            "标题": "自马水还道中竹枝词",
            "作者": "徐渭",
            "内容": "湾湾曲曲几山溪。眼眼腮腮泪落丝。立到马遥人影没，更谁知尔下山时。"
        },
        {
            "标题": "鹊踏花翻 美人解",
            "作者": "徐渭",
            "内容": "锣鼓声频，街坊眼慢，不知怎上高高骑。生来少骨多筋，软陡腾翻，依稀略借鞍和辔。\n作时鹘打雪风天，停犹燕掠桃花地。下地不动，些儿珠翠，堪描耐舞军装伎。\n多少柳外妖娇，楼中笑指，颠倒金钗坠。无端归路又逢谁，斜阳系马陪他醉。"
        },
        {
            "标题": "自燕京至马水竹枝词",
            "作者": "徐渭",
            "内容": "沙浑石涩夹山椒。苦刺桑乾水一条。流出芦沟成大镜，石桥狮影浸拳毛。"
        },
        {
            "标题": "眼儿媚 书唐伯虎所画美人",
            "作者": "徐渭",
            "内容": "吴人惯是画吴娥。轻薄不胜罗。偏临此种，粉肥雪重，赵燕秦娥。"
        },
        {
            "标题": "鹧鸪天 蒋三松风雨归渔图",
            "作者": "徐渭",
            "内容": "芦长苇短挂青枫。墨泼毫狂染用烘。半壁藤萝雄水口，一天风雨急渔翁。"
        },
        {
            "标题": "四花图",
            "作者": "徐渭",
            "内容": "兰条芝盖垂芳远，桂子榴房结实长。绕砌皆为谢氏树，依庭共拟窦家郎。\n玉堂今夕生麟子，画史将图聊志喜。广眉秀骨画俱能，欲画啼声那得似。"
        },
        {
            "标题": "陆御史母生辰",
            "作者": "徐渭",
            "内容": "白玉楼台十二重，金光灵草驻颜红。西池阿母谁能似，有子华亭陆士龙。\n长安尽避青骢马，惠文高冠立柱下。黄金为寿非所欢，锦屏一帨吴生画。"
        },
        {
            "标题": "醉歌赠姚崇明公",
            "作者": "徐渭",
            "内容": "春野山人性颇怪，海县为官懒束带。却笼只鹤便归来，客来放鹤青天外。\n家近城南一水横，正如玉带绕腰身。不须黄橘取封君，他日荣华总如此，莫忘头上乌角巾。"
        },
        {
            "标题": "除夕通宵饮吴景长宅时久系初出",
            "作者": "徐渭",
            "内容": "吴家兄弟解留客，镇江窝笋樱桃千。饮我金杯三百斛，五更漏转犹未残。\n我系六年今始出，宝剑一跃丰城寒。登楼忽见梅花发，时有春意来珊珊。\n醉馀皓首冲泥滑，欲跨白马呼银鞍。"
        },
        {
            "标题": "沈小霞梅为侄良甫题",
            "作者": "徐渭",
            "内容": "刑部天津住沈郎，归来上冢持羔羊。梅花雪后春无数，柏树风前泪几行。\n我家阿咸之大父，往年作官亦刑部。常捐俸钱买丹青，阿咸风味似乃祖。\n沈郎放笔梅干古，掷笔了不索阿堵。"
        },
        {
            "标题": "八月十五日映江楼潮次黄户部",
            "作者": "徐渭",
            "内容": "鱼鳞金甲屯牙帐，翻身却指潮头上。秋风吹雪下江门，万里琼花捲层浪。\n传道吴王度越时，三千强弩射潮低。今朝筵上看传令，暂放胥涛掣水犀。"
        },
        {
            "标题": "送内兄潘五北上",
            "作者": "徐渭",
            "内容": "去年八月吾入科，二妹开帷送五哥。今日五哥复北上，房空镜暗馀轻罗。\n二月梨花几树云，九曲黄河千尺波。忽然念此杳如梦，落日掌船烟雾多。"
        },
        {
            "标题": "题王蓑江绘事寿刘夫人六十",
            "作者": "徐渭",
            "内容": "君不见蓑江子，钓鱼穿柳溯溪水。美花春蝶嫩须黄，古木寒鸦夕阳紫，事事无不收画里。\n王家大甥归自燕，记得大姑花甲旋，百岁今始六十年。\n却邀蓑江子，令画黄萱夹红蕊。大椿从傍拔云起，直接蓬莱三万里。\n阿姑身姓陈，阿翁水澄之刘阶缙绅。刘纲元是天上之仙人，阿母乃其配宁，得不双举而齐升。\n二字宁馨儿，兰垂至兮芝朵云。为捧小图醉青春，母不怒兮翁欣欣。"
        },
        {
            "标题": "浣溪沙 鉴湖",
            "作者": "徐渭",
            "内容": "浅碧平铺万顷罗，越台南去水天多，幽人爱占白鸥莎。"
        },
        {
            "标题": "题内兄家所藏画鹿一篇",
            "作者": "徐渭",
            "内容": "青春手绾驿堂绶，购得名画满堂后。取将麋鹿障前庭，寒流迸落孤松吼。\n忆昨我从武夷来，此中泉石彼中有。入门向壁寒色高，却步犹疑九曲走。\n此景固是九曲奇，此鹿还得千龄寿。两角珊瑚映紫茸，一身雪片凝黄耇。\n犹记曾牵太乙车，何须惊顾咸阳狗。看罢巳舒羁客愁，况复山花发囱牖。\n抚几转呼庭上人，为取银匙倾百卣。知君本是旷荡流，懒束带钩事官守。\n正如麋鹿困樊笼，终想长林悦丰草。"
        },
        {
            "标题": "横山黄伯子持图索题",
            "作者": "徐渭",
            "内容": "一生纱帔罩乌巾，二女明妆坐绣茵。树底几厨犹未发，神边排榼巳攒鳞。\n持此佳图今书此，疑是东山谢氏之犹子。拣持二女并叔安，将渡淮淝来赌墅。\n主人向我捧一尊，谓此比较言不伦。此图乃即是其身，身住暨阳之邑，横山之村。\n少泉先生是其父，星文侄骆先生妻以女，身为乃祖千顷陂黄叔度之孙。\n少而狗齐，长而辞乃岳，其耽隐而自逸气飘飘然凌云。"
        },
        {
            "标题": "某子旧以大蟹十个来索画久之答墨蟹一脐松根醉眠道士一幅",
            "作者": "徐渭",
            "内容": "十脐縳芦大如箕。送与酒人可百卮。答一墨脐苦无诗。\n欲拈俗话恐伤时。西施秋水盻南威。樊哙十万匈奴师。\n陆羽茶锹三五枝。"
        },
        {
            "标题": "短褐篇送沈子叔成出塞",
            "作者": "徐渭",
            "内容": "短褐不掩轩，伏剑赴远道。一夕度重关，春郊哭芳草。\n芳草碧色黄河波，王孙不归愁奈何。当时洒血向何地，岁月今巳三年多。\n万帐丛中拾遗骼，胡人悲号汉人擗。羁魂何用束榆皮，男子从来收马革。\n忆昔何人正当路，若翁上书凡两度。请缨直欲系单于，借剑亲将斩师傅。\n圣主如天万类容，夺官谪向边城去。曹操沽名不杀贤，终付祢衡与黄祖。\n黄祖曾操江夏符，蓟门今亦近穹庐。逐臣犹自心孤愤，结客边庭欲破胡。\n胡骑南来尘拍天，汉兵汉马踏成烟。汉吏愁将伏汉法，汉首函将虏级传。\n将函汉虏浑閒事，伤心忽堕孤臣泪。飞书直是骂辕门，散金况复埋殇士。\n埋殇士，骂辕门，君不杀人人杀君。青天飒然白日昏，浮云作雨有时晴。\n只今万方仰圣明，子出北塞予南征。为倾斗酒都门外，箧里龙泉几度鸣。"
        },
        {
            "标题": "送王君恤刑江北",
            "作者": "徐渭",
            "内容": "凤城春上垂杨色，使君将春往江北。是谁匝网密如云，帝遣爽鸠放孱翼。\n陛辞才罢即登车，有如西水救东鱼。都门送客追难及，径指飞尘与雁俱。"
        },
        {
            "标题": "鳗井",
            "作者": "徐渭",
            "内容": "飞来山上西厓水，窍眼弯环才一咫。蹄小应知非虎跑，手掬聊堪洗牛耳。\n丘尼作队罢燃香，剩指犹能接线量。俯仰不愁官导落，依希似放辘轳长。\n畴知此井深难测，畴知个是灵鳗宅。金光抽线等蟾酥，银竹翻盆救龟折。\n有时缘壁上浮屠，白肚蓝鳞搅柱粗。昨来岂是褒神降，今去宁非孔甲逋。\n金山诒鼋，鼋宜不来。灵鳗一去，竟何嫌猜。伊谁下石，于井之中。\n尾伤不掉，令子不终。三年乾潦食人肉，今年小浆湖波濲。\n菜花黄，麦苗绿。"
        },
        {
            "标题": "三公柱石篇",
            "作者": "徐渭",
            "内容": "云中秋色明如画，胡儿贡马临城下。却言太师今者谁，令公姓贾家遵化。\n辫椎万帐闻姓名，免冑蹲靴不敢声。从今款段谁将市，纵有骅留匿不成。\n令公威名有如此，茂龄甫跻四十四。中朝柱石自擎天，北门锁钥宜强仕。\n古有梦松者，十八而为公。荣华何太早，桃李争春风。\n令公黄发会有时，此际凌烟画未迟，进贤高冠如覆箕。"
        },
        {
            "标题": "太真早起图",
            "作者": "徐渭",
            "内容": "春寒乍入春衫薄，酴醾蒂损胭旨斮。绿云香车不胜梳，昨夜金钿为谁落。\n郎家托鲤付教题，粉肥玉腻知为谁。正逢画史来相促，说是杨妃睡起时。"
        },
        {
            "标题": "赋得片月秋帆送冯叔系北行",
            "作者": "徐渭",
            "内容": "秋帆一幅随高雁，长安片月相思见。茭菰十里送君行，捩柁未开泪欲倾。\n燕都我曾游几度，悲歌饮酒时无数。易水荆轲不用求，击筑一声寒云流。\n寒云流，秋色里。望诸一去三千年，高台黄金今亦地。\n羡君持管复能书，谅君弹铗食有鱼。大道朱门天外起，长堤骏马柳中趋。\n柳中天外鸣孤鹤，长笛短箫断复作。此时为忆越山头，小肆高囱同夜酌。\n天目高峰六千丈，陪余一拄青藜杖。飞瀑能为疋练长，古藤复向回溪涨。\n回溪疋练有时休，二十功名正黑头。你今有术可干禄，我巳无相堪封侯。\n秦山人，号冰玉，飞雪哦诗清簌簌。昨宵一为泛湖船，今日何当别远天。\n种得梅花三百树，望尔早归抱瓮鹤底眠。"
        },
        {
            "标题": "二峰篇赠钱塘陆宗礼",
            "作者": "徐渭",
            "内容": "南高峰，北高峰。遮空矫翼非一凤，夹江赴饮驰两龙。\n此山何年别天目，却走钱塘宛相逐。瑞霭朝朝郁以茐，秀色家家纷可掬。\n陆生年少气逸群，结屋两峰高入云。读书不能石床冷，攘臂欲取朱袍殷。\n峰下曾经驻鸾辂，青松十里栽南渡。灵气不磨鬼所护，文章要使江山助。"
        },
        {
            "标题": "过项羽故宫",
            "作者": "徐渭",
            "内容": "黄楼西畔徐州治，西楚当时作都处。尚馀一半长荆蓁，今作州仓积官米。\n伯图巳自足奢豪，正好将金贮阿娇。如何拓土为宫室，不及咸阳一夕烧。\n岂是鉴秦等殷夏，或因争战无閒暇。一朝泪尽帐中人，千古波沉台上瓦。\n独破秦师无一人，亲将隆准放鸿门，英雄绝世无等伦。\n牧羊之子一竖耳，谁遣黄袍拥在身，一为放弑蒙恶名。\n总有奇勋不可赎，黄须判吏持大狱。噫嗟嗟，每当读史为三覆。"
        },
        {
            "标题": "哀周郑州沛二首 其二",
            "作者": "徐渭",
            "内容": "期从皆王谢，而翁更藻觚。五言曹父子，千里阮驹雏。\n转蕙魂应住，长楸哭尚逋。少陵不相送，非与郑虔疏。"
        },
        {
            "标题": "哀周郑州沛二首",
            "作者": "徐渭",
            "内容": "雪涕寻前谊，敲门忆昨晨。枭卢呼未歇，虾蟹醉仍频。日者过荒馆，霜颠破角巾。飘零霎如此，昨日故将军。"
        },
        {
            "标题": "哀周郑州沛二首 其一",
            "作者": "徐渭",
            "内容": "美玉瑕何害，挥金橐为愁。世虚绳礼法，谁洵赏风流。\n朱亥佳公子，青门老故侯。子长若个是，一节幸相收。"
        },
        {
            "标题": "送叶公子归同安",
            "作者": "徐渭",
            "内容": "阿翁门下传经客，公子堂中讲课人。半席不分闽越语，几年同是弟兄亲。\n遥怜揽辔还家日，翻忆趋庭问礼辰。何事匆匆易为别，心知龙剑合延津。"
        },
        {
            "标题": "驾幸月坛群望西街",
            "作者": "徐渭",
            "内容": "玉露清秋湛碧空，金舆夕月引群工。红云自结龙文上，彩仗如移桂影中。壁畔常仪端捧鬯，郊西新魄正垂弓。布衣久分华山侣，笑向归驴堕晚风。"
        },
        {
            "标题": "雨雪和韵奉酬季长史公 其三",
            "作者": "徐渭",
            "内容": "凭高四顾入茫茫，目惨云昏百物藏。何处取将春意看，小园数寸笋芽僵。"
        },
        {
            "标题": "雨雪和韵奉酬季长史公 其四",
            "作者": "徐渭",
            "内容": "雷吞虫蛰两微茫，杀气司冬合闭藏。六花莫道寒难犯，百足由来死不僵。"
        },
        {
            "标题": "吴宣府新膺总督",
            "作者": "徐渭",
            "内容": "邸报初翻数叶藤，栋梁今喜楩楠胜。市场春后皆青草，司马秋来在白登。\n天下安危真足仗，眼前修短却难凭。最怜投辖相知客，不得随车负此情。"
        },
        {
            "标题": "雨雪和韵奉酬季长史公 其二",
            "作者": "徐渭",
            "内容": "高城流水去茫茫，逻卒登陴带雪藏。夜半忽闻同伴语，何如春茧野蚕僵。"
        },
        {
            "标题": "王右参取今日汉宫人二句为韵作昭君怨十首次之 其一",
            "作者": "徐渭",
            "内容": "汉高围苦白登深，谁献和亲快帝心。不是野鸡终夜哭，鲁元先尔嫁如今。"
        },
        {
            "标题": "雨雪和韵奉酬季长史公",
            "作者": "徐渭",
            "内容": "夜来飞雪正茫茫，早起窥帘一径藏。穷巷从来人迹少，却疑高士卧成僵。"
        },
        {
            "标题": "独喜萱花到白头图",
            "作者": "徐渭",
            "内容": "问之花鸟何为者，独喜萱花到白头。莫把月青等閒看，无声诗里颂千秋。"
        },
        {
            "标题": "白樱桃",
            "作者": "徐渭",
            "内容": "樱桃琥珀珠，一树忽砗磲。入袖迷吴苧，如珩信楚书。\n朱唇尝处讶，翠叶冻边舒。欲问丹阳鸟，曾衔此类无。"
        },
        {
            "标题": "道坚母哀词",
            "作者": "徐渭",
            "内容": "道坚母在时，随我游五泄。适当大雪辰，衣湿不能热。道坚解衣我，絮厚百铢绵。云是母氏慈，每出必纫缀。有妇非不勤，母自嗜据拮。去此不五春，母与子长别。子来属哀篇，忽值天雨雪。春候思桑条，秋至感鸣祼。念昔湿衣裳，命管忘好拙。"
        },
        {
            "标题": "题梨花白燕赠医者",
            "作者": "徐渭",
            "内容": "斑虎杏林神护春，白燕梨花画亦神。莫嫌画燕只供眼，有日双双语向人。"
        },
        {
            "标题": "万历二年翰林院中白燕双乳辅臣以　献进两宫并赏殊瑞闻而赋之",
            "作者": "徐渭",
            "内容": "白燕自何方，双娇乳玉堂。若非翻向壁，只道斲从梁。\n易许青藜映，难教黑扇藏。宫钗今两只，巷口几斜阳。\n并语栽薇处，交栖视草旁。春情堪与译，秋翮好填潢。\n御水沿沟岸，名园隔苑墙。穿花雪片叠，落絮剪刀长。\n递拂宵麻素，争摇晓禁苍。随珂迷贾至，遮字冷孙康。\n未及郊禖候，先歌命鸟章。两宫看带笑，万乘盻生光。\n或向罘罳度，闲冯女寺量。江南来舞苧，海国堕绡裆。\n哺蝶欺残粉，捎蜂糁嫩黄。古词卑苜蓿，新曲断沧浪。\n出入皆清禁，差池半紫房。姬姜红线系，姊妹缟巾扬。\n巷咏偏谐谑，延裁必雅庄。冰霜俱入句，咀嚼总生凉。\n饮啄如知介，飞鸣迥不常。琼瑶报圣主，文彩伴仙郎。\n自古生贤佐，多因尔兆祥。试看今稷契，还奉旧虞唐。"
        },
        {
            "标题": "马氏白鹊",
            "作者": "徐渭",
            "内容": "何来白鹊乳双双，马氏才贤应季常。练气横空从树杪，鮹门织羽对书堂。\n倍宜刺史停春饯，懒学灯花映夜娼。宫锦只鹇君自有，薛涛取绣校书妆。"
        },
        {
            "标题": "闵封君寿诗",
            "作者": "徐渭",
            "内容": "振木兰溪泽，泥金霅水书。况逢百岁祝，幸喜二人俱。\n柳色浓春后，荷香淡夏初。此时偕令子，遥拜白云庐。"
        },
        {
            "标题": "至日钱郎中世材先辈柏堂成同陈鸣野朱允中二丈燕集",
            "作者": "徐渭",
            "内容": "主人种柏遂成堂，柏大何须柏作梁。同在烟霞过岁暮，独餐华实看天长。\n落成会见阳初至，燕集那论夜未央。和酒既非将侧叶，若为杯酌有芳香。"
        },
        {
            "标题": "邦宪死（朱氏而侠。）",
            "作者": "徐渭",
            "内容": "远从黄浦白波边，泪尽枯鱼黑索前。共许相逢还几度，讵知此别即千年。白杨树下多风起，广柳车中少客眠。见说吴门塘上曲，才歌高士即潸然。"
        },
        {
            "标题": "保安州（寄青霞沈君）",
            "作者": "徐渭",
            "内容": "终军愤懑几时平，远放穷荒尚有生。两疏伏阶真痛哭，万人开幕愿横行。朝辞邸第风尘暗，夜度居庸塞火明。纵使如斯犹是幸，汉廷师傅许谁评。"
        },
        {
            "标题": "登报恩寺塔最上一层",
            "作者": "徐渭",
            "内容": "报恩禅塔入云霄，万岁千秋翊圣朝。讵谓天龙销烬后，尚馀铃铎度江飘。\n高临巨浸浮天阔，下见深宫尽日遥。回首乡园看不见，乱山残霭去迢迢。"
        },
        {
            "标题": "郭恕先为富人子作风鸢图偿平生酒肉之饷富人",
            "作者": "徐渭",
            "内容": "我亦曾经放鹞嬉，今来不道老如斯。那能更驻游春马，闲看儿童断线时。"
        },
        {
            "标题": "郭恕先为富人子作风鸢图偿平生酒肉之饷富人",
            "作者": "徐渭",
            "内容": "缚竹糊腔作鸟飞，崩风坠雨烂成泥。明朝又是清明节，斗买饧糖柳市西。"
        },
        {
            "标题": "郭恕先为富人子作风鸢图偿平生酒肉之饷富人",
            "作者": "徐渭",
            "内容": "江北江南纸鹞齐，线长线短迥高低。春风自古无凭据，一任骑牛弄笛儿。"
        },
        {
            "标题": "边词十三首（并客燕时到马水口及宣府之作）",
            "作者": "徐渭",
            "内容": "立马单盘俯大荒，提鞭一一问戎羌。健儿只晓黄台吉，大雪山中指帐房。"
        },
        {
            "标题": "边词十三首（并客燕时到马水口及宣府之作）",
            "作者": "徐渭",
            "内容": "女郎那取复枭英，此是胡王女外甥。帐底琵琶推第一，更谁红颊倚芦笙。"
        },
        {
            "标题": "郭恕先为富人子作风鸢图偿平生酒肉之饷富人",
            "作者": "徐渭",
            "内容": "春来偏与老人仇，腰膂如弓项领柔。看鹞观灯都好景，正难高处去抬头。"
        },
        {
            "标题": "边词十三首（并客燕时到马水口及宣府之作）",
            "作者": "徐渭",
            "内容": "四壁龙门铁削围，枉教邓艾裹毡衣。莫言虏马愁难度，即使胡鹰软不飞。"
        },
        {
            "标题": "边词十三首（并客燕时到马水口及宣府之作）",
            "作者": "徐渭",
            "内容": "长缨办取锁娇娆，马上纤腰恐不牢。好把鸳鸯靴上脑，倩谁双缚马鞍鞒。"
        },
        {
            "标题": "边词十三首（并客燕时到马水口及宣府之作）",
            "作者": "徐渭",
            "内容": "葛那颈险断胡刀，蓦手攀颏按得牢。归向镜中嫌未正，特搓过左一丝毫。"
        },
        {
            "标题": "边词十三首（并客燕时到马水口及宣府之作）",
            "作者": "徐渭",
            "内容": "牙兵个个是熊罴，别选奇才养作儿。试看阵云穿急处，一团蜂子拥人飞。"
        },
        {
            "标题": "郭恕先为富人子作风鸢图偿平生酒肉之饷富人",
            "作者": "徐渭",
            "内容": "村庄儿女竞鸢嬉，凭仗风高我怕谁。自古有风休尽使，竹腔麻缕不堪吹。"
        },
        {
            "标题": "边词十三首（并客燕时到马水口及宣府之作）",
            "作者": "徐渭",
            "内容": "汉军争看绣裲裆，十万弯弧一女郎。唤起木兰亲与较，看他用箭是谁长。"
        },
        {
            "标题": "边词十三首（并客燕时到马水口及宣府之作）",
            "作者": "徐渭",
            "内容": "十八盘山北去赊，顺川流水落南涯。真冯一堵边墙土，画断乾坤作两家。"
        },
        {
            "标题": "边词十三首（并客燕时到马水口及宣府之作）",
            "作者": "徐渭",
            "内容": "老胡宠向一人多，窄袖银貂茜叵罗。递与辽东黄鹞子，侧将云鬓打天鹅。"
        },
        {
            "标题": "边词十三首（并客燕时到马水口及宣府之作）",
            "作者": "徐渭",
            "内容": "沙门有姊陷胡娃，马市新开喜到家。哭向南坡毡帐里，领将儿女拜袈裟。"
        },
        {
            "标题": "边词十三首（并客燕时到马水口及宣府之作）",
            "作者": "徐渭",
            "内容": "姑姑花帽细银披，两靥腮梨洒练椎。个个菱花不离手，时时站马上胭脂。"
        },
        {
            "标题": "送黄公子迎其母夫人归黄岩",
            "作者": "徐渭",
            "内容": "半臂黑貂裘，迎亲下娣楼。新城贼难破，母去不须忧。"
        },
        {
            "标题": "丙辰八月十七日与肖甫侍师季长沙公阅龛山战",
            "作者": "徐渭",
            "内容": "白日午未倾，野火烧青昊。蝇母识残腥，寒唇聚秋草。海门不可测，练气白于捣。望之远若迟，少焉忽如扫。阴风噫大块，冷艳拦长岛。怪沫一何繁，水与水相澡。玩弄狎鬼神，去来准昏晓。何地无恢奇，焉能尽搜讨。"
        },
        {
            "标题": "答次吴灵壁",
            "作者": "徐渭",
            "内容": "为郎灵壁苦纷纭，预拟精裁一片云。遣骑总无虚左毂，甚恭却似信陵君。\n辽阳虏檄频飞羽，细柳銮舆自劳军。纵使冯唐项白尽，大都不分日摛文。"
        },
        {
            "标题": "泊阊门值闰月中秋",
            "作者": "徐渭",
            "内容": "中秋只尺巳蹉跎，更值中秋此地过。天上桂轮长苦满，人间酒盏莫嫌多。\n虹桥一散能追不，海镜孤飞奈尔何。最是虎丘此时节，清歌不住水微波。"
        },
        {
            "标题": "发严州舍舟登陆纵步十五里憩山麓丛榛远",
            "作者": "徐渭",
            "内容": "乘舟坐无聊，遵途岸转杳。急流赴海驰，怪石横江倒。\n仰睇崟崎侧，惟见苍翠矫。覆莽映赭壁，枝弱不胜鸟。\n县崖窄可步，聚缆密如筱。舟子勿前征，前路烟生草。"
        },
        {
            "标题": "王右参取今日汉宫人二句为韵作昭君怨十首次之 其十",
            "作者": "徐渭",
            "内容": "胡天白草明如雪，为侬特改青青叶。草意何殊虞美人，侬愁却甚重瞳妾。"
        },
        {
            "标题": "青门山人画滇茶花",
            "作者": "徐渭",
            "内容": "武林画史沈青门，把兔申藤善写生。何事胭脂鲜若此，一天露水带昆明。"
        },
        {
            "标题": "阊门送别",
            "作者": "徐渭",
            "内容": "送到阊门日已西，自将光景比乌栖。平生不解依枝宿，今日翻成绕树啼。"
        },
        {
            "标题": "阊门送别",
            "作者": "徐渭",
            "内容": "送别阊门日已西，自将光景比乌栖。平生不解依枝宿，今日翻成绕树啼。"
        },
        {
            "标题": "蝇声 其一",
            "作者": "徐渭",
            "内容": "报赦先来呼外市，含煤欲去败连城。竟窥赵壁穿廷入，公向秦王绕笔鸣。\n午曲故繁欺蜴睡，夜朝直误与鸡兴。何人巳堕营营"
        },
        {
            "标题": "柳浪堤楚颂亭二首为溧阳史氏题 其一",
            "作者": "徐渭",
            "内容": "夹岸千章柳，青春翠浪浮。如将曲池水，共作绕堤流。\n长蛇偃青荫，水鸟悦芳柔。试于垂缕处，一系木兰舟。"
        },
        {
            "标题": "酌张氏山亭时病疟归后复自酌至醉柬此",
            "作者": "徐渭",
            "内容": "隔林携榼近庭闱，旧业新祥兆不违。竹下彤云芝一本，松间綵线雉双飞。\n媚筵小洞迎苔出，挂嶂凉絺带翠归。醉后可容逃疟鬼，夜深重调酒兵围。"
        },
        {
            "标题": "六月七日之夕与梅君客生及诸乡里趁凉于长安街醉而称韵得片字",
            "作者": "徐渭",
            "内容": "长安白苧风吹断，银河瑟瑟难成片。楚人惯自唱阳春，一曲未终人巳散。\n西内湖荷没鹤长，裁筒不得只闻香。东方万瓦寒楼阁，月照金鳷琥珀黄。"
        },
        {
            "标题": "十六日霁与张长治伯仲集城隅次长治韵",
            "作者": "徐渭",
            "内容": "飘砧飞柝戍营秋，坐里閒听说潞州。孤镜满城池水洗，明河千尺傍人流。\n笑论昨夕能漂瓦，醉唤红裙缓下楼。自古阴晴谁料得，莫辞连夜典鹴裘。"
        },
        {
            "标题": "入燕",
            "作者": "徐渭",
            "内容": "董生抱利器，郁郁走燕赵。贱子亦何能，飘然来远道。\n行止本无常，譬彼云中鸟。朝饮西园池，暮宿北林杪。\n感事复怀人，生年苦不早。欲吊望诸君，迹陈知者少。\n垂首默无言，春风秀芳草。"
        },
        {
            "标题": "初入京瞻宫阙",
            "作者": "徐渭",
            "内容": "城中夷夏极，天上帝王家。西内宸居逼，南都鼎地赊。乌啼御沟柳，象散阁门花。昨到贫方朔，封书载几车。"
        },
        {
            "标题": "初入京瞻宫阙",
            "作者": "徐渭",
            "内容": "域中夷夏极，天上帝王家。西内宸居逼，南都鼎地赊。\n乌啼御沟柳，象散阁门花。昨到贫方朔，封书载几车。"
        },
        {
            "标题": "赠秦仲虚",
            "作者": "徐渭",
            "内容": "冰玉山人本绝埃，西湖自筑初阳台。何年养鹤曾飞去，是水当门尽绕来。\n道士忽逢松树下，渔舟放在藕花隈。知余欲与为邻舍，指点孤山一角梅。"
        },
        {
            "标题": "寓穿山感事",
            "作者": "徐渭",
            "内容": "荒城临海一山围，何事东方滞衮衣。晓日每看牙将集，秋风自送远人归。霜寒戍草嘶征马，潮落江门露钓矶。欲请长缨何处是，且寻酒伴扣荆扉。"
        },
        {
            "标题": "春日过宋诸陵二首",
            "作者": "徐渭",
            "内容": "藁葬未须怜，生时已播迁。威仪非旧典，世代是何年。过客悲山鸟，王孙种墓田。回看陇头树，似接汴京烟。¤"
        },
        {
            "标题": "春日过宋诸陵二首",
            "作者": "徐渭",
            "内容": "落日愁山鬼，寒泉锁殡宫。魂犹惊铁骑，人自哭遗弓。白骨夜半语，诸臣地下逢。如闻穆陵道，当日悔和戎。"
        },
        {
            "标题": "万历丁丑春正月灯夕后八日祓赵川堡汤泉",
            "作者": "徐渭",
            "内容": "山叶今何在，地汤能自温。挂衣无一树，处裤有多扪。\n煖雾溶罗抹，寒风卧烂阍。近来无战伐，应不洗刀痕。"
        },
        {
            "标题": "万里比邻篇赠嘉则",
            "作者": "徐渭",
            "内容": "白藤织笈春花密，青袍剪水波纹湿。出门寸步即天涯，帏底牵衣弦正急。\n关山断路不断云，吴刀割水那得分。章华杨柳弄旧色，何地却少春申君。\n人生远游须及春，青天能容七尺身。芳草长途去万里，望望吾家随处是。"
        },
        {
            "标题": "送王君入监读书",
            "作者": "徐渭",
            "内容": "绣裳赤舄事征东，麟阁曾经论武功。圣主何心收印绶，遗孤今日大山中。\n过辞家庙貂蝉在，独上关河雨雪融。寄语伯禽多自爱，成王原不忘周公。"
        },
        {
            "标题": "授经馆中怀江东诸同志",
            "作者": "徐渭",
            "内容": "能得几回春，匆匆滞此身。一江书易寄，连月性难驯。\n买药独行市，敲门暂访人。几时束书卷，来伴钓鱼纶。"
        },
        {
            "标题": "新岁壬辰连雨雪十八日老晴袒而摸虱",
            "作者": "徐渭",
            "内容": "龌龊几王猛，憨痴更孟嘉。贺年辞雨雪，向日捉琵琶。\n翠羽梅花鸟，红糟藿叶鲨。对之堪一斗，坐落晚天霞。"
        },
        {
            "标题": "赋得紫骝马送子荩春北上次前韵",
            "作者": "徐渭",
            "内容": "紫骝嘶断驿亭梅，紫色翩翩燕其回。不用连钱千个剪，秪借葡萄几点裁。\n桃杏满堤冲雪片，烟云一道本风才。要知他日飞腾处，试听蛟潭夜半雷。"
        },
        {
            "标题": "次夕降抟雪径满鹅鸭卵余睡而复起烧竹照之八十韵",
            "作者": "徐渭",
            "内容": "把炬循除立断藜，鸦惊弹雪宿卬低。终宵有许垂鹅伏，片刻应能没马蹄。\n一一劈分舒阔掌，团团捲掷碎霜梨。红场尽海毬争打，白鹭横江荻未栖。\n崩屋塌檐支正急，窥窗入窦倚相暌。后飞轻薄高难下，先引威棱导且齐。\n隔岁窖藏犹霰雹，群儿想象入狻猊。瓣觚出六摧桃李，瑞舛过三党稗稊。\n博浪金椎徂击遍，弥天白纛杀机提。鸾髡鹄赭吹毛尽，竹哭梅啼到骨披。\n穿重解深三窟兔，侵多不剩一丸泥。暗随鹏翼长沙拍，亮误鸡司短曙啼。\n灰烬挑残寒夜火，袍谁脱与故人绨。流苏既缟堪钩挂，粉的浑绵向镜低。\n风絮谢娘难可拟，烟芦■客几成迷。公孙被襆凉如铁，子母蚨缗泻若澌。\n兽径易漫麋散迹，猎弓难放麝香脐。岩俱周处南山额，毳尽苏卿北海羝。\n鲛室百窗帘蛤蚌，羌胡一国水玻瓈。饥脾苦逼长安殍，酸鼻寒凄宰相醯。\n叶尹如捐棺可玉，麻姑未老海堪梯。洪厓走汞流松外，穆满量珠赏竹西。\n绿鬓取裁髽髻样，金钗都换柰花鎞。儒齑瓦瓮盐艰糁，侠啖屠门蒜太臡。\n蝙蝠假仙摇石乳，蚺蛇冯胆搅银堤。将纫作盖俱成羽，取缀为裘尽是麑。\n鹰隼攫身功夺狗，牛羊埋角罪归鼷。轩辕镜色飞桥顶，欧冶镡霜掣剑溪。\n荡样乾坤成玉合，纷纭翳膜刮金篦。杨妃暗粉玄宫发，卓氏綦巾皓首齐。\n此际胡云黄满塞，当年梁简赤曾题。霁微未必清钟磬，洒急如堪付鼓鼙。\n红袖共斟将共若，锦囊须佩却须奚。寒郊瘦岛吟成蛰，煖肉肥肌屏作闺。\n渐离荆卿僵易水，赵王代娣冷摩笄。瑶枝上汉参云雾，银鬣行天睹駃騠。\n并是凌寒贞岁柏，不同趋热媚权烓。亲淹上国裘曾敝，眼见金吾骑总缇。\n尽领熊罴供扫拂，别从雉兔较罟罤。高培粪梗团成菌，柔仿山毛嫩作荑。\n肖惨睢盱夔罔两，塑娇咽项女蝤蛴。妆涂恨少施肌发，刻画争先解佩觿。\n何事井喷烦蜥蜴，秪冯阴焰飐虹霓。瓠犀璀璨排嫣齿，榴子龃龉堕老齯。\n解榇紫騧鲜豹犊，俄穿翠襮化貂袿。宫奁镜煖因椒瑾，塞壁刀斜谢鸊鹈。\n木稼怕官谣杂谶，草乾愁牧马频嘶。娲皇炼石霄犹漏，帝女烧铅杼懒挤。\n冻霤尖持燕匕首，明窗尘射魏刀圭。睥睨钉断于阗带，沙砾砻刓令尹圭。\n连日大酺粲尽掬，倾筐堆帛取如携。骑都烂漫糜羊胃，庖坦纵横解犊膍。\n燕颔不醒颓锦帐，蛾眉邀醉叠金椑。即堪楚曲流宫徵，必唤齐伧许滑稽。\n荡甲摇犀明练组，长雕大镞拭弧錍。孤烟罢突真三日，破釜县脐仅一黳。\n水木骑羊来代递，滕封弄雨各诃诋。心忧掘阅衣麻矣，狂走芄兰带悸兮。\n霎尔黄肠溲赑屃，俄然白骨葬鲸鲵。为灯跋烛须臾灭，沃锭消璆顷刻赍。\n公向苍仪腾皓洁，竟忘赤地混缁黧。随飙过越迎关吠，度叶为花带鸟栖。\n蜂蛱误猜堪蜜蜡，清明才断正饧䬾。西池万里吹黄竹，东郭双䟫趼赤鞮。\n想见穹酋鸣立"
        },
        {
            "标题": "章孟公招陪葛韩二丈特徵酒姬妙解雄舞辱贶嘉篇率尔次韵 其二",
            "作者": "徐渭",
            "内容": "投辖风流近属君，坐淹鹳鹤摩宵氛。天河总没鸡三唱，盆酒还浇豕一群。\n舞是公孙新弟子，剧多优孟旧传闻。安知红袖非优孟，好学三闾哭楚濆。"
        },
        {
            "标题": "元夕休宁道中遥忆乡里",
            "作者": "徐渭",
            "内容": "陌上双双结袂频，翩如飞燕蹴轻尘。一年乐事花流水，几夜他乡月照人。\n驿路酒家留去马，溪桥梅色弄新春。相随惟有孤龙剑，会向囊中笑客贫。"
        },
        {
            "标题": "送柳九濲与董伯大北行",
            "作者": "徐渭",
            "内容": "公子九先生，青春事远征。难忘东道主，再上北京城。\n红袖当垆酒，黄鹂唤友声。唱酬谁作伴，最妙董明经。"
        },
        {
            "标题": "瑞荆篇为新昌尚宾吕君乃弟赋",
            "作者": "徐渭",
            "内容": "荆树双标瑞应期，与君兄弟颇相宜。窦家有子皆丹桂，马氏何人非白眉。\n拂蒂游丝萦一本，催花和气绕连枝。他年会见高千尺，问道儿孙几叶垂。"
        },
        {
            "标题": "从少保公视师福建抵严宴眺北高峰同茅大夫沈",
            "作者": "徐渭",
            "内容": "晋公雅望复英姿，坐领楼船远视师。夜半自平淮蔡日，秋深同上华山时。军营列岸江全绕，骑火穿林席屡移。却说陪游宾从美，不妨帐底有风吹。"
        },
        {
            "标题": "奉侍少保公宴集龙游之翠光岩",
            "作者": "徐渭",
            "内容": "楼船几日下钱塘，胜地临江绮席张。虎帐山开萝作带，龙潭水积剑为光。\n芳羞自出船窗底，妙响偏宜舞扇傍。日映桅樯兼树密，风吹丝竹袅云长。\n渔郎贾客停何事，桂楫兰桡渡不妨。暂脱锦袍悬翠壁，忽抽彤管拂青缃。\n閒中国计筹能悉，醉后兵符发更详。宝马嘶群行杂锦，红旗悬的射穿杨。\n霜前下叶沙俱积，雨后残磾藓更香。野旷牙官分作队，林疏甲士补成行。\n松杉借翠连幢碧，橘柚分金映甲黄。羽扇周郎临赤壁，轻裘叔子在襄阳。\n庾楼无月人犹往，郤幕开风客不藏。远眺非关耽丽景，雄心先巳到遐荒。\n建溪露布风雷急，涧水兵威草木扬。却与从行诸幕士，维舟九曲泛清觞。"
        },
        {
            "标题": "予作花十二种多风势中有榴花题其卷首曰石醋醋骂座",
            "作者": "徐渭",
            "内容": "洛阳城中崔处士，花园麝起花妖至。封姨十八太颠狂，石家醋醋新高髻。\n醋醋能娇百带牢，珊瑚枝上织鲛鮹。明珠似月摇难落，冰住黄鱼白鳔胶。\n封姨身重不能斤，翻杯湿却石家裙。初来竞唱迎姨曲，转眼翻为骂座人。\n朱唇粉晕山眉远，愁来皱断春蚕茧。石娘娇小不辞觞，夜深潮浅腮红软。\n金铃不动仗崔徽，明岁冯他十八姨。借问当时诸女儿，可似此中数抹蓝燕脂。\n噫吁嘻，胡蝶灰，黄蜂锥。封姨之风丰隆雷。问画图，有与无。\n十八姨，胡为乎。高阳酒徒，燕市狗屠。耳热之后，秦筝呜呜。\n明日重阳，无钱可沽。十八姨，胡为乎。十指握钩，五白呼卢。\n夜叉子都，同醉一垆。十八姨，胡为乎。"
        },
        {
            "标题": "严江茅大夫见赠赋答为别",
            "作者": "徐渭",
            "内容": "汉将移军细柳营，每从高会听鸣筝。惟应落帽当筵醉，那取从军载笔行。\n彩鹢停风维晓岸，断鸿随雨入秋冥。江堤芳草霜中尽，明日将谁寄别情。"
        },
        {
            "标题": "答赠盛君时饮朝天宫道院",
            "作者": "徐渭",
            "内容": "长安道院一牵裳，司马筵中再举觞。柿叶学书才不短，杏花插鬓意何长。药沉绿醑家厨酿，霜折红蕉道观房。坐里黄冠三两辈，醉来相与说先皇。"
        },
        {
            "标题": "锦衣篇答赠钱君德夫",
            "作者": "徐渭",
            "内容": "啸蹙风云悲下雨，丈夫自是人中虎。骂座曾喧丞相筵，槌鼓终埋江夏土。南州有士气不羁，应科赴召靡不为。闱中幕下岂所志，有托而逃世莫知。西河高士双眼碧，阅人多矣金在石。独许文章可将兵，到处降旗出城壁。渭也闻之笑开口，渭才敢望诸君后。小技元羞执戟人，雄心自按调鹰手。古来学道知者希，今世谁论是与非。啸歌本是舒孤抱，文字翻为触祸机。君不见，沈锦衣？"
        },
        {
            "标题": "过陈守经留饭海棠树下赋得夜雨剪春韭",
            "作者": "徐渭",
            "内容": "春园莫雨细泱泱，韭叶当篱作意长。旧约隔年留话久，新蔬一刺出泥香。\n梁尘巳觉飞江燕，帽影时移乱海棠。醉后推敲应不免，只愁别驾恼郎当。"
        },
        {
            "标题": "送季子微赴李宁武总兵之约",
            "作者": "徐渭",
            "内容": "黑貂裘袄尽长安，此去关山雪未残。挂印曾蒙公子约，解袍应念故人寒。\n大豪马邑坟堪吊，天险羊肠路复难。到后莫须先一拜，未妨长铗向人弹。"
        },
        {
            "标题": "道场山赠栖云禅者",
            "作者": "徐渭",
            "内容": "古塔临空宝阁欹，云峰上去路逶迤。山田获稻僧人出，湖水行舟落叶移。风静鸟翔施饭石，日斜鱼聚放生池。远公心地元无住，却共飞云此住持。"
        },
        {
            "标题": "盛泰父苑西草堂得声字",
            "作者": "徐渭",
            "内容": "太仆街前万马鸣，野人门巷寂无声。径邀邺下才贤入，共醉吴儿拍板横。\n一匣黄金倾北走，半墙红树出西清。年来四海浮萍席，几逐栖乌散凤城。"
        },
        {
            "标题": "灯夕送张君之滇迓其尊人",
            "作者": "徐渭",
            "内容": "今岁风光倍觉饶，无人不去踏虹桥。独辞午夜千门月，去迓高堂倍里遥。\n飞盖梅花梁苑雪，归帆杨柳楚妃腰。此行不为营名利，要度衡阳雁影高。"
        },
        {
            "标题": "灯夕答访诸君因寻百廿四岁老人未青霞误而为仕阍所骂",
            "作者": "徐渭",
            "内容": "帝城春色倍光辉，东市春灯锦作围。白眼双瞋遭客骂，青天一剌向谁飞。\n毬边小侠穿尘入，花畔游龙促马归。日仄不餐浑瘦尽，敢嘲白鹭立渔矶。"
        },
        {
            "标题": "题画竹赠子完得嗣",
            "作者": "徐渭",
            "内容": "仙母将雏绕绣裙，画成尽是凤毛群。不知若个思凡世，梦入君家载紫云。"
        },
        {
            "标题": "徐州（将登黄楼，问枣下之妇）",
            "作者": "徐渭",
            "内容": "今岁青青陇麦稠，去年河水过堤流。无家不自波中出，有鳖都经树杪游。枣叶双扉询翠袖，柳根一面护黄楼。泗州潭底猕猴老，不信今还锁泗州。"
        },
        {
            "标题": "登秦望山",
            "作者": "徐渭",
            "内容": "素情忻晏游，硕人事永矢。上此万仞山，复沿北溪水。\n顾瞻江海流，神去苍茫里。后峰千里来，旁嶂两川起。\n往昔窗中翠，今兹巅上视。佳哉是观游，吾乡亦信矣。"
        },
        {
            "标题": "与客登招宝山观海遂有击楫岑港一窥贼垒之兴",
            "作者": "徐渭",
            "内容": "沧海遥连雉堞明，登临喜共幕宾清。千山见日天犹夜，万国浮空水自平。不分番夷营别岛，愿图方略至金城。归来正值传飞捷，露布催书倚马缨。"
        },
        {
            "标题": "十月廿二日园西樱桃数花便有蝶至 其二",
            "作者": "徐渭",
            "内容": "夏实每看当鸟尽，冬花何事向人妍。不堪憔悴行吟后，故弄阳春欲雪前。\n正苦白头愁兀兀，谁家黄蝶过娟娟。杖藜立断斜阳影，泪尽西风送菊天。"
        },
        {
            "标题": "十月廿二日园西樱桃数花便有蝶至 其一",
            "作者": "徐渭",
            "内容": "令节初冬逼下旬，樱桃数杪著花新。天寒翠袖宜深幕，日莫红帘讶美人。\n小颊预施三月粉，微脂未褪昨宵唇。梨花定不开天上，百姓人家借小春。"
        },
        {
            "标题": "东方曼倩偷桃图",
            "作者": "徐渭",
            "内容": "摘桃不自食，持以献寿筵。去海三千里，犹带云霞鲜。"
        },
        {
            "标题": "至东天目之第四亭观瀑布",
            "作者": "徐渭",
            "内容": "渴后遥观瀑布飞，游人烟火绕青藜。赤龙一揽华池水，不觉莲抽十丈泥。"
        },
        {
            "标题": "后闻鹦鹉眼系直度两眶人可洞视",
            "作者": "徐渭",
            "内容": "双瞳穿脑过，对面两菱花。琥珀钻松窍，琉璃钉扇纱。\n隔颠孤碧炯，横准一梁加。饮啄千峰物，雌雄万树家。\n回头忽不见，交睫梦成赊。摩荡晶初日，玲珑射落霞。\n照拳明蕨脑，夹喙影姜芽。恋月眶寒晕，啼烟泪涩沙。\n端州鸲鹆研，蛮郡石榴砂。睥睨雄生怒，迷离媚作邪。\n倾城秋水顾，阿堵虎头誇。认客休青白，韬光混瑾瑕。\n如怜蔡家女，分镜葬琵琶。"
        },
        {
            "标题": "陈伯子守经致巨蟹三十继以浆鲈",
            "作者": "徐渭",
            "内容": "喜有贤人敬长心，老饕长得饫烹饪。陈遵瓮减封泥液，董卓脐高塞坞金。\n灯火每占花黯黯，人琴俱涩雨沉沉。细鳞紫甲宜觞物，酒乏诗穷更漏深。"
        },
        {
            "标题": "题画蟹一首",
            "作者": "徐渭",
            "内容": "稻熟江村蟹正肥，双螯如戟挺青泥。若教纸上翻身看，应见团团董卓脐。"
        },
        {
            "标题": "鸿胪篇",
            "作者": "徐渭",
            "内容": "鸿胪翁本瀛洲客，朝朝谒帝飞双舄。方朔由来侍汉廷，子真还自栖仙宅。\n翁家甲第郡郊东，高门容车人紫空。炊烟不散千门绕，贵秩何多万石同。\n更有三雏搏六翼，大宋小宋尤难得。小未已作玉堂人，大者行登金马藉。\n玉堂清切俨神仙，章服从来蔚且妍。承封自感君恩重，乞典悬知子道全。\n闻翁始生在京邸，司马方居青琐地。只今回首六十年，承封复在燕京里。\n此生此宦此承封，初夏初过初度逢。都门送别羡疏广，名山访道随葛洪。\n凤子麟孙天所授，恩波荡荡偏垂后。他年玉带束绯袍，还挂翁身为翁寿。"
        },
        {
            "标题": "督府明公新膺加荫（加太子太保、左都御史。",
            "作者": "徐渭",
            "内容": "连天沧海抱江洲，节钺东临今几秋。早遣通儒招粤尉，远传片檄到蛮陬。寇当剧处连营破，酋若逋时举族收。万里华夷冯控制，一方文武备咨谋。献俘不用陈兵见，对客频听借箸筹。名将始知今亦有，元勋岂独古难酬。近衔丹诏恩何渥，遥领青宫秩更优。幕卷共瞻新换服，旗开尚见旧县斿。春涛拍海风俱息，夜柝鸣边月正流。建业既趋功可让，太原未下赏还留。兰台本取银章绾，鹤禁谁扶宝辇游。将帅并兼储副托，封章应掌百寮纠。召公遗烈由孙显，曹璨英风与父俦。世禄永延盟带砺，属车前导护宸旒。东山久已淹姬旦，南服从来用武侯。燕颔果封终入汉，鬯卣将锡定于周。军书羽集裁偏暇，湖水冰涵望尽浮。翠幰行堤花绕树，锦筝停曲鸟窥楼。几年载笔承英盼，四海为家只浪投。授简真惭称记室，逢人交庆识荆州。追陪有分尘清宴，著述无能付短讴。即拟汉家麟阁上，看题姓字最高头。"
        },
        {
            "标题": "洞岩入鳖口有石枰石桥及石池诸景",
            "作者": "徐渭",
            "内容": "洞梁高负泥沙恶，一躯巧骨裹痴鞟。昨闻巳是三十年，今夕张灯始扪摸。\n初疑螺尾不可梯，再进再折无尽期。鱼脑别波枯未已，蜃脚逢沙涩懒移。\n人言此语得大槩，却须请君说细微。桃根倒僵虫齧久，蜜脾仄挂蜂归稀。\n二洞三洞止一隙，解衣卧洞身投鳖。苍枰烂斧或有人，石桥浸影终无月。\n当时蒋侯身不死，一去亲赍五日米。遥闻橹响送江船，头上恐是钱塘水。\n避秦岂直武陵隈，何事桃花不出来。星河作影当归路，疑是淳于梦大槐。"
        },
        {
            "标题": "别宋纪室斗山",
            "作者": "徐渭",
            "内容": "一自燕京别，重逢是五霜。今朝又分手，千里塞烟长。"
        },
        {
            "标题": "送章蒲圻之官",
            "作者": "徐渭",
            "内容": "倾盖语日斜，肉风吹两窍。惜哉越鸡翰，遇鹄不能抱。\n眷言激奖私，忽驾就远道。尚矣漆园心，为吏不敢傲。"
        },
        {
            "标题": "读文信公仙岩祠集焚吊",
            "作者": "徐渭",
            "内容": "每疑天意不分明，枉杀呼天问屈平。诸葛既难扶后主，庐陵何用产先生。停舟此夜艰危地，出户当年叹息声。脑子不灵尤怪事，竟将腔血洒燕京。"
        },
        {
            "标题": "读文信公仙岩祠集焚吊 其二",
            "作者": "徐渭",
            "内容": "山翁伏腊竞鸡豚，海舶针罗失晓昏。六尺托孤俱赵氏，一宵投王得公孙。\n波涛解逐旌旗走，岩洞宁无气魄存。安得扶邛亲一拜，百花如锦醉山门。"
        },
        {
            "标题": "唐伯虎画崔氏像因题余次韵 其一",
            "作者": "徐渭",
            "内容": "子建词描洛浦神，唐君色染博陵身。巫云巳散当年梦，吴粉空传半面春。\n韫玉求沽遭弃置，采蘼多事问新陈。□□□□□□□，□□□□□□□。"
        },
        {
            "标题": "景文索送其县史入觐",
            "作者": "徐渭",
            "内容": "如君黄绶有芳芬，总隔娥江亦得闻。昔取鸭栏频射水，今从凫舄远乘云。\n深宵巡徼提兵马，绝谷来仙断酒荤。益信今来无此辈，转于梅福思纷纷。"
        },
        {
            "标题": "二马行",
            "作者": "徐渭",
            "内容": "谁家两奴骑两骢，谁是主人云姓宗。朝来暮去夹街树，经过烟雾如游龙。问马何由得如此，淮安大豆清泉水。胸排两岳横难羁，尾撒圆球骄欲死。阳春三月杨柳飞，骑者何人看者稀。梅花银钉革带肥，京城高帽细褶衣。马厌豢养人有威，出入顾盼生光辉。去年防秋古北口，劲风吹马马逆走。对垒终宵不解鞍，食粟连朝不盈斗。将军见虏饱掠归，据鞍作势呼贼走。士卒久已知此意，打马追奔仅得彀。天寒马毛腹无矢，饥肠霍霍鸣数里。不知此处踏香泥，一路春风坐罗绮。"
        },
        {
            "标题": "修拄杖首修发网胶漏磁壶及哥窑瓯某亦病只耳聋次前韵",
            "作者": "徐渭",
            "内容": "猾器幸自残，黠繇巧规避。辟诸鞅掌人，彼逸此独肄。\n一竹楚啼赪，双磁越窑翠。物非人易求，道远我难致。\n无丞有重听，发复弥党瞆。约发无纪纲，晨帐缺宋义。\n握粟付騣工，宁减朝食馈。讵意彼騣者，无往不辞醉。\n犏缨高箱尘，马尾枯橐閟。踉蹡攒八针，邀呼输四字。\n浪言伏卵清，竟涤下流澻。栉束起鬔松，嘲呼免魑祟。\n竹返磁亦归，黥补色终悴。注瓦智靡昏，捧玉神若惴。\n甑破视何益，囊空卧安寐。辱即宠为下，辟乃色最次。\n屠门盛豕交，宁为爱而食。"
        },
        {
            "标题": "十五夜抵建宁通都桥玩月",
            "作者": "徐渭",
            "内容": "城西日暮泊行船，起向长桥见月圆。渐上远烟浮草际，忽依高阁堕檐前。\n坐当林树看乌绕，望入银河与木连。久欲乘槎问天上，几回津路渺无边。"
        },
        {
            "标题": "十月望后反舌竞飞鸣四五日",
            "作者": "徐渭",
            "内容": "仲夏声宜收反舌，仲冬何事竞声声。春秋月令即无准，郊藉时鸣底不平。\n大梵咒长翻黑齿，小蛮曲短换朱樱。谁能一一奥分别，嬴得芳斋自在听。"
        },
        {
            "标题": "法相寺看活石",
            "作者": "徐渭",
            "内容": "莲花不在水，分叶簇青山。径折虽能入，峰迷不可还。\n取蒲量石长，问竹到溪湾。莫怪淹斜日，明朝恐未閒。"
        },
        {
            "标题": "中秋发舟越溪将游天目同韩达夫门人吴系马策联句",
            "作者": "徐渭",
            "内容": "出郭月正上，迷波云稍黄。井梧初剪叶，天桂忽飘香。\n远落诸英渺，遥峰寸碧长。寒枝惊鸟雀，征棹载琴箱。\n树底秋光满，船头夜气凉。曲塘翻刺芰，夹岸浸疏杨。\n瀫乱白鱼跃，山移綵鹢翔。半宵联镜曲，一水接钱塘。\n渐渐天如洗，年年雨阻觞。那能如此夕，彻曙醉清光。"
        },
        {
            "标题": "密蜂牡丹",
            "作者": "徐渭",
            "内容": "偶然墨扫牡丹枝，谁怪浓妆倚市窥。春色元非老人事，郭华尽尔买胭脂。"
        },
        {
            "标题": "泛舟九曲",
            "作者": "徐渭",
            "内容": "老王乱青冥，皇天夜遗蜕。余骨散九州，头颅此焉寄。人视万劫余，天意一夕计。游艇沸沧波，仿佛热营卫。亭午入数折，冲然元气闭。县峰升羽人，毛竹倚仙姊。辟波齿牙蠹，生死龈腭内。世人不解奇，内但识世间事。示之帝所遗，惟以溪山睇。"
        },
        {
            "标题": "访李岣嵝山人于灵隐寺",
            "作者": "徐渭",
            "内容": "岣嵝诗客学全真，半日深山说鬼神。送到涧声无响处，归来明月满前津。七年火宅三车客，十里荷花两浆人。两岸鸥凫浑似昨，就中应有旧相亲。"
        },
        {
            "标题": "吴子明际访蛟门访沈嘉则诸名公",
            "作者": "徐渭",
            "内容": "吴郎少小解声诗，月露风云薄不为。孔雀东南将许偶，关睢窈窕是其师。\n忽思海畔推诸沈，欲拗榴花寄一枝。不若买舟亲访却，深谈正是日长时。"
        },
        {
            "标题": "荔支 其一",
            "作者": "徐渭",
            "内容": "帆樯报荔支，犹忆海南时。一邑明勾漏，千罂枕蜜脾。\n消中随蔗往，高树放猿之。近日肝肠别，依稀饿采薇。"
        },
        {
            "标题": "朱次公读书飞来山群彦过访携饮塔颠方拈六韵拟赋雨至踉蹡而下漫闻次之",
            "作者": "徐渭",
            "内容": "枕书小睡门开半，客来就榻弹书唤。携壶醉客相轮尖，饿鹳窥餔搅云乱。\n僧厨沸酒百蚊飞，双枣沈茶紫茧微。酒罢书横依旧睡，梦为蝴蝶别花归。"
        },
        {
            "标题": "次日复酌于邻舍登飞来山访浮峰上人",
            "作者": "徐渭",
            "内容": "瑶榭琼台望转深，红云穿日散轻阴。天留霁雪教人赏，地放寒梅要客寻。\n阅岁已知频改易，逢时何处不登临。悟来自笑浑多事，何用题诗在碧岑。"
        },
        {
            "标题": "潘子以落花红满地为题令赋",
            "作者": "徐渭",
            "内容": "自古有新终有故，从来无故亦无新。风雨不禁三夜摆，乾坤别换一番春。\n醒怜灭烛逃红粉，醉卧沿堤烂锦裀。若使黄金能铸蒂，至今桃李属安仁。"
        },
        {
            "标题": "凤皇台",
            "作者": "徐渭",
            "内容": "池馆中山称最繁，题诗纪凤自开元。翻因一片荒台土，直贱千金沁水园。\n柳色条条通御气，梅花垛垛隔高垣。三山二水无由见，风景都非旧日言。"
        },
        {
            "标题": "雨雪和韵奉酬季长史公 其六",
            "作者": "徐渭",
            "内容": "东郭先生事渺茫，人传敝履雪中藏。自嫌絮袜深何限，未踏琼铺尽日僵。"
        },
        {
            "标题": "雨雪和韵奉酬季长史公 其五",
            "作者": "徐渭",
            "内容": "回风搅霰坠茫茫，花片偏宜树底藏。剡水空长人不在，瑶琴未弄指先僵。"
        },
        {
            "标题": "雨雪和韵奉酬季长史公 其八",
            "作者": "徐渭",
            "内容": "南北相望两混茫，北胡犹耐雪中藏。定知昨夜窥宣府，鹿革靴连马镫僵。"
        },
        {
            "标题": "雨雪和韵奉酬季长史公 其七",
            "作者": "徐渭",
            "内容": "趁雪探梅入杳茫，深山端合有龙藏。莫教一夜深千尺，却与蛇虫共穴僵。"
        },
        {
            "标题": "宫人入道（明月，宫女名）",
            "作者": "徐渭",
            "内容": "昭阳队里混铅华，垂老参师日半斜。不向秋风怨团扇，却教明月进琵琶。朝留楚簟身为雨，夜绣茅君线作霞。见说缑山闲姊妹，尚论恩宠旧谁家。"
        },
        {
            "标题": "与友人载装饷往游西山忽与仆夫相失遇雨士人止宿功德寺",
            "作者": "徐渭",
            "内容": "客子联床处，君王跸驻时。草留承辇色，树拱向阳枝。\n入夜迷山径，逢人问路岐。阿谁能下榻，灯火傍禅栖。"
        },
        {
            "标题": "明日至古博岭雨",
            "作者": "徐渭",
            "内容": "无寸非浓雾，寒空湿太胜。泥深驴项没，雨近帽檐生。\n练泄未到眼，客途先苦行。真成评嚼榄，敢与枣儿争。"
        },
        {
            "标题": "谷日大雪口号二首（客南京）",
            "作者": "徐渭",
            "内容": "晴天好驴稳如坐，鹅眼黄边只十个。今朝百个不教骑，早起怀人午将过。此时观中杨道人，三四黄冠拥火盆。东边殿阁高无数，笑指瑶池白玉京。"
        },
        {
            "标题": "某觞予辈于新复之兰亭某至自铅山某至自建阳并有作铅建邻分水一关",
            "作者": "徐渭",
            "内容": "命驾皆千里，流觞复九回。马嘶不出谷，鸟影屡横杯。\n分水邻封客，双珠明月来。今朝修禊处，并是永和才。"
        },
        {
            "标题": "自坌道走居庸雪连峰百仞横障百折银色晃晃故",
            "作者": "徐渭",
            "内容": "昨夜飞花苦不多，朝来起视白峨峨。一行裘帽风中去，半日关山雪里过。银髻望夫高入汉，玉屏随客折成河。中间一道明如线，四角红毡拥数骡。"
        },
        {
            "标题": "观猎篇",
            "作者": "徐渭",
            "内容": "茅刀割水娇红茜，风偃寒梢卧长堰。青林疏树隔荒坟，白水茫茫看不见。\n将军本是北平豪，记得依稀身姓曹。怕向扬州作贵客，惯从下泽骤鸣镳。\n万里秋郊平似舸，千骑围中一是我。箭叫饿鸱，龙腾快马。\n趁鹿逐獐，解绦掣锁。耳后生风，鼻头出火。自来此州，杀贼不暇。\n皂雕气销，韩卢魄堕。昨见儒生，衣长履大。入揖令公，挥金不谢。\n抽笔制词，弯弓辄射。住释挟屠，刳牛食鲊。外枯中腴，无所不可。\n促骑请邀，徵徒出野。牵犬莫迟，见兔辄打。傥遇大兕，一发断髁。\n为先生寿，引满十斝。健儿跪领将军言，翻身上马去如烟。\n宝刀映日不足数，角巾受风真可怜。浅草平堤水痕聚，万蹄避水移家去。\n沙拥肥螯掠岸飞，丝牵小豸当空乳。汉将穷追路欲阑，胡家瓯脱避何难。\n今朝立马祁连上，不见匈奴一骑还。"
        },
        {
            "标题": "燕子矶观音阁",
            "作者": "徐渭",
            "内容": "青山如美人，楼观即奁妆。若无一片妙，镜丽苦不昌。兹石一何幸，值此江中央。上乘巨构支，下集帆与樯。朱碧得水鲜，凫雁拂波光。烟雾不见海，神去万里长。我与三友俱，兼以僮仆双。日西买市饭，半道谢驴缰。归来乏灯烛，微雨沾我裳。沽酒不成醉，颓然倒方床。犹梦立阁中，遥观大鱼翔。"
        },
        {
            "标题": "秋日王衢州公要往秦望同言马两乡荐宿广孝寺明日雨辄归连旬作炎世界如焚即不雨恐亦不能抵颠也因呈",
            "作者": "徐渭",
            "内容": "使君多道气，约客上高山。一入松杉去，俄逢风雨还。\n舟从樵水折，灯绕郡河湾。尚厌迎驺至，催呼启夜关。"
        },
        {
            "标题": "来晨憩广孝寺",
            "作者": "徐渭",
            "内容": "可怜荒宇在，于焉恣游赏。古砌伏野草，唯馀圣贤像。\n巨碣指高树，御墨浮天上。昔人不在斯，悠然引遐想。\n曙入鸟初散，道寒露犹瀁。回睇高山岑，翻然策筇杖。"
        },
        {
            "标题": "赋得贾客船随返照来",
            "作者": "徐渭",
            "内容": "千金不惜买鸣筝，万斛鱼盐水上行。几度烟波愁日莫，半程风物趁天晴。\n西郊鹳鹤摩云入，困道舲舠晚饭迎。笑指红霞如有意，乾衣骑马广陵城。"
        },
        {
            "标题": "送御史大夫赵君节镇川贵",
            "作者": "徐渭",
            "内容": "霓旌万里拥楼船，共说牂牁汉郡年。秋浦送人歌白苧，夜郎吹笛待青莲。\n两藩重镇盘江合，五姓番君后殿延。北极从来俯南陆，好将柔远答皇天。"
        },
        {
            "标题": "亚夫墓",
            "作者": "徐渭",
            "内容": "王者从来云不死，共疑隆准及重瞳。巳占龙气成天子，却幸鸿门败乃公。\n一牧乳羊遮墓白，几株寒枣覆碑红。怜侬疽发不欲活，岂为人间少邓通。"
        },
        {
            "标题": "桃叶渡 其一",
            "作者": "徐渭",
            "内容": "书中见桃叶，相忆如不死。今过桃叶渡，但见一条水。"
        },
        {
            "标题": "石榴荷花",
            "作者": "徐渭",
            "内容": "画得荷花朵，傍依海石榴。西施夜浴罢，催火照梳头。"
        },
        {
            "标题": "越王峥寺有僧欧兜蜕",
            "作者": "徐渭",
            "内容": "伯图既灰寒，衲蜕亦禅冷。都付塑工泥，迅矣千秋瞬。我来植桃花，有似蝶遗粉。一宿归去来，晨斋饱蔬笋。"
        },
        {
            "标题": "王右参取今日汉宫人二句为韵作昭君怨十首次之 其七",
            "作者": "徐渭",
            "内容": "马促车催去一朝，无恩有怨且须消。丁香不是中行舌，肯把中原事事教。"
        },
        {
            "标题": "王右参取今日汉宫人二句为韵作昭君怨十首次之 其五",
            "作者": "徐渭",
            "内容": "千花百蕊一园春，花落金闺亦落尘。嫁尔呼韩汉天小，赎归蔡琰汉何人。"
        },
        {
            "标题": "王右参取今日汉宫人二句为韵作昭君怨十首次之 其四",
            "作者": "徐渭",
            "内容": "巳分无缘记守宫，宁期有诏赴和戎。单嬴夜夜无关锁，相伴单于猎火东。"
        },
        {
            "标题": "王右参取今日汉宫人二句为韵作昭君怨十首次之 其六",
            "作者": "徐渭",
            "内容": "雕边箭孔入风鸣，马上琵琶陇水声。几梦爷娘归不见，来时道路不分明。"
        },
        {
            "标题": "怀陈将军同甫（时镇滇，汉凿昆池于长安，而",
            "作者": "徐渭",
            "内容": "飞将远提戎，翩翩气自雄。椎牛千嶂外，骑象百蛮中。铜柱华封尽，昆池汉凿空。雁飞真不到，何处寄秋风。"
        },
        {
            "标题": "王右参取今日汉宫人二句为韵作昭君怨十首次之 其三",
            "作者": "徐渭",
            "内容": "或授别传留公案，嫱自请行或为汉。总归坏秤无准程，须马急时将妾换。"
        },
        {
            "标题": "王右参取今日汉宫人二句为韵作昭君怨十首次之 其二",
            "作者": "徐渭",
            "内容": "犀刀割水那能一，伯劳燕子难辞匹。东来一雁破胡云，举头微见长安日。"
        },
        {
            "标题": "王右参取今日汉宫人二句为韵作昭君怨十首次之 其九",
            "作者": "徐渭",
            "内容": "燕支山属南朝地，胡妇双腮断红媚。博得明妃一笑来，家家白粉搽高鼻。"
        },
        {
            "标题": "王右参取今日汉宫人二句为韵作昭君怨十首次之 其八",
            "作者": "徐渭",
            "内容": "李陵侨赘是胡夫，苏武妻儿亦是胡。四辈离愁犹未了，又添汉妾哭穹庐。"
        },
        {
            "标题": "伯子云亭有千叶石榴忽作一房如拳",
            "作者": "徐渭",
            "内容": "造化百幻诡，何物保相避。霎然创以呈，俨尔夙所肄。\n取玉自昆仑，削金役翡翠。博物如司空，傥亦难诘致。\n扣伯费言辞，伯答未全聩。有蕡榴核仁，无忝竹丛义。\n既劳花给妆，复取实供馈。符呈百子占，□绝三尸醉。\n嵌砾孙自繁，胎珠母深閟。辟彼幽闺姬，十年乃始字。\n灌浇以助长，空劳竭沟澻。修巳法前规，拱桑讵能祟。\n岂真不能祟，夕拱而朝瘁。矧膺安石祥，可废临谷惴。\n颇噱甘露人，是觉还是寐。尽杀匪天心，伏甲露帷次。\n饵虎不以道，竟为虎所食。"
        },
        {
            "标题": "下第回值九日登坞土山访北庵上人",
            "作者": "徐渭",
            "内容": "归家忽巳逢重九，聊向高山试一登。舌在何为更问妇，荤除元不是求僧。\n秋云隔水流数片，落叶依岩积几层。话了出门月初上，岸芦汀菊也相应。"
        },
        {
            "标题": "柳桥不知谁氏园，旧有梨树六株，花甚盛。",
            "作者": "徐渭",
            "内容": "六树梨花打百球，昔年曾记柳桥头。娇来靥靥西施粉，冷伴年年燕子楼。不受三郎催羯鼓，好当一梦入罗浮。今来斫尽谁家圃，鼙负山人扁额休。"
        },
        {
            "标题": "画鱼既作古诗矣久之复得七律",
            "作者": "徐渭",
            "内容": "兹图稍似少陵诗，微风吹雨出鱼儿。尺梢讵许牛涔活，远水何劳象队移。\n是处有鱼争聚网，画心无獭稳摇鬐。五侯刀几知多少，免尔为鲭正在斯。"
        },
        {
            "标题": "风鸢图四首 其一",
            "作者": "徐渭",
            "内容": "天台饶舌骂丰干，何事吟鸢巧弄抟。昨夜风馀收堕篾，唤回拾得换寒山。"
        },
        {
            "标题": "五十生辰吴景长携诸子弟饷予圜中",
            "作者": "徐渭",
            "内容": "回头四十九年差，兀兀将身伴肺嘉。齿数真惭虚犬马，枝干犹记浑龙蛇。\n纵令百岁能馀几，况复孤舟未有涯。多谢诸君留醉久，棘墙新月上梅花。"
        },
        {
            "标题": "陈玉屏饷瓦窑村银鱼",
            "作者": "徐渭",
            "内容": "银鱼百尾瓦窑肥，蛤蜊缄唇径寸围。若更墙头过一斗，杨州鹤亦不须骑。"
        },
        {
            "标题": "送葛韬仲",
            "作者": "徐渭",
            "内容": "杏花杨柳夹扶疏，送客澄江煮白鱼。紫艳葡萄千日酒，白藤花匣万言书。\n丰城剑出应双跃，罍观缘多目独居。待尔他年拂衣日，看予渡海跨青驴。"
        },
        {
            "标题": "托王老买瓦窑头银鱼",
            "作者": "徐渭",
            "内容": "宝坻银鱼天下闻，瓦窑青脊始闻君。烦君自入蓑衣伴，尽我青钱买二斤。"
        },
        {
            "标题": "八月十八日阿枳三江观潮夜归示 其三",
            "作者": "徐渭",
            "内容": "胡马帆樯故不禁，鸣潮故避大江深。非关冰许滹沱合，信是鳅高海浪沈。\n处处新妆邀步袜，年年旧雪涨城阴。阿宣也锁书堂去，独曳青藜咏玉簪。"
        },
        {
            "标题": "八月十八日阿枳三江观潮夜归示 其二",
            "作者": "徐渭",
            "内容": "闻道黄熊伯子宫，银山银海走银虹。千花竞蹙鱼龙后，万里长来日月东。\n河伯正骄秋水舌，非神亦弄广陵风。莲姬自爱潮多信，看弄潮儿欲嫁侬。"
        },
        {
            "标题": "八月十八日阿枳三江观潮夜归示 其一",
            "作者": "徐渭",
            "内容": "东来小港入潮枯，总直潮辰只大都。父老犹谈钱氏弩，波涛终奉浙江符。\n一城菜熟须盐急，百笠芦长缚蟹粗。却问黄尘飞未得，秪言咸湿满头颅。"
        },
        {
            "标题": "琴高图为李勋卫赋",
            "作者": "徐渭",
            "内容": "天上神仙塞紫虚，人间毛颖不胜书。乍闻弄玉骑青凤，又见琴高跨赤鱼。千年古素粘蝴蝶，苍涛高处擎红颊。不知侬是画中人，欲请波臣后鳞鬛。"
        },
        {
            "标题": "一内史邀集王氏园亭和梅客生席上之作",
            "作者": "徐渭",
            "内容": "园亭醉客处，歌落海榴花。樱字穿云亮，山眉入盏斜。\n北窗凉白堕，尚馔到朱耶。楚曲谁能和，阳春本大家。"
        },
        {
            "标题": "美人红甲",
            "作者": "徐渭",
            "内容": "近日新妆处处施，玉纤染草学胭脂。并将樱颗销筠管，忽散桃花上柳眉。\n春色每从梢畔露，丽情半出袖边知。塞风昨夜吹胶折，抱得琵琶下手迟。"
        },
        {
            "标题": "红菊",
            "作者": "徐渭",
            "内容": "菊花自古只黄花，改样连年渐渐差。不是侬家嫌冷淡，敢将红粉向侬搽。"
        },
        {
            "标题": "赋得战袍红（时少保公得琐瞎刺制袍，命赋）",
            "作者": "徐渭",
            "内容": "海罽染啼猩，征袍制始成。春笼香共叠，夜帐火俱明。自与鹑旗映，还宜蟒绣萦。战归新月上，脱向侍儿擎。"
        },
        {
            "标题": "呼卢得彩诗 其一",
            "作者": "徐渭",
            "内容": "门生梅得四，予亦掷浑红。客挈一壶酒，秋生半夜风。\n月明团玉兔，灯暗听飞鸿。明日还高兴，龙山上几重。"
        },
        {
            "标题": "呼卢得彩诗 其二",
            "作者": "徐渭",
            "内容": "何因投象骨，忽得四梅花。夜景当囱入，寒风簸竹斜。\n蛩低四壁响，客大满筵哗。归去天街静，笼灯映碧纱。"
        },
        {
            "标题": "胡市",
            "作者": "徐渭",
            "内容": "千金赤兔匿宛城，一只黄羊奉老营。自古学棋嫌尽杀，大家和局免输嬴。"
        },
        {
            "标题": "胡市归",
            "作者": "徐渭",
            "内容": "胡养复胡王，无鹰不饱飏。满城屠菜马，是鼻掩绵羊。\n即苦新输辇，犹胜旧杀伤。从来无上策，莫笑嫁王嫱。"
        },
        {
            "标题": "胡桃",
            "作者": "徐渭",
            "内容": "羌果荐冰瓯，芳鲜占客楼。自应怀绿袖，何必定青州。\n嫩玉宁非乳，新苞一不油。秋风乾落近，腾贵在鸡头。"
        },
        {
            "标题": "大寒岭啖新胡桃频婆诸果",
            "作者": "徐渭",
            "内容": "天险既巳异，地产应亦殊。胡桃及平波，朱碧明椒隅。\n入夏而徂秋，叶翠尚不渝。但少鸟与雀，而多嬴与驴。\n易水非不迩，滦河不为迂。但求一寸鳞，如海水猿狙。\n遥想燕太子，食客焉得鱼。以知荆高徒，日嚼羊与猪。\n猛风增食肉，嗔愤易睢盱。慷慨赴秦庭，不复顾其馀。\n乃缘谋略短，岂真剑术疏。舞阳一竖耳，何乃与之俱。\n哀哉樊将军，空割一只颅。国有千乘大，能用王可图。\n乃恃五寸铁，为计亦何愚。"
        },
        {
            "标题": "画高岭莫行僧众",
            "作者": "徐渭",
            "内容": "知是峨眉第几盘，客僧愁宿日低山。头陀指与烟生处，只隔红霞四五湾。"
        },
        {
            "标题": "画两僮枕帚而睡疑是寒拾应人索咏",
            "作者": "徐渭",
            "内容": "人间何日不尘生，扫到何年扫得清。输与天台双行者，睡弯苕帚午鸡鸣。"
        },
        {
            "标题": "画笋遗许口北",
            "作者": "徐渭",
            "内容": "口北清馋似大苏，穷边那得笋烧垆。曾闻止渴消梅子，故写龙孙与大夫。"
        },
        {
            "标题": "画笋竹贺许口北得子",
            "作者": "徐渭",
            "内容": "小叶潇潇翠羽疏，东攒西簇护龙雏。蜀笺何用长三丈，数寸班鳞见大都。"
        },
        {
            "标题": "画梅时正雪下",
            "作者": "徐渭",
            "内容": "谁写孤山伴鹤枝，早春窗下索题诗。今朝风景偏相似，是我寻他雪下时。"
        },
        {
            "标题": "题画蟹",
            "作者": "徐渭",
            "内容": "谁将画蟹托题诗，正是秋深稻熟时。饱却黄云归穴去，付君甲冑欲何为。"
        },
        {
            "标题": "画跃鲤送人",
            "作者": "徐渭",
            "内容": "鳞鬛不殊点额归，丰神却觉有风威。不添一片龙门石，方便凡鱼作队飞。"
        },
        {
            "标题": "画竹二首 其二",
            "作者": "徐渭",
            "内容": "大醉一斗馀，条条似鲸吸。小窗风雨中，写竹难免湿。"
        },
        {
            "标题": "画竹与吴镇 其二",
            "作者": "徐渭",
            "内容": "东坡画竹多荆棘，却惹评论受俗嗔。自是俗人浑不识，东坡特写两般人。"
        },
        {
            "标题": "画竹与吴镇 其一",
            "作者": "徐渭",
            "内容": "聚干垂梢凡几重，只须用墨一分浓。即令小节无些用，也自成林一壑中。"
        },
        {
            "标题": "画竹二首 其一",
            "作者": "徐渭",
            "内容": "青鸾五尺尾，一半入青霄。老眼摩挲认，方知是竹梢。"
        },
        {
            "标题": "化城寺",
            "作者": "徐渭",
            "内容": "方引主人辖，转为山寺嬉。门深当水尽，路曲入松移。\n破铎摇檐鸽，寒萍蔽沼龟。过溪无虎啸，枉送远禅师。"
        },
        {
            "标题": "竹月篇为易道士赋",
            "作者": "徐渭",
            "内容": "脩竹隐丹扉，萧萧映月微。林稠光不碍，叶动白俱飞。\n制鼎看圆魄，裁箫度羽衣。翻经清夜永，犹带露华归。"
        },
        {
            "标题": "淮阴侯祠",
            "作者": "徐渭",
            "内容": "荒祠几树垂枯枣，黄泥落尽朱旗纛。花桐漆粉缀须眉，犹是登坛人未老。半生作计在鱼边，才得河堤老妇怜。谁知一卷长竿去，唾取真王只五年。暗中朱碧知谁是，浊水浑鱼每相似。当时密语向陈豨，更谁传向他人耳。丈夫勋业何足有，为虏为王如反手。提取山河与别人，到头一镬悲烹狗。"
        },
        {
            "标题": "送章君之海宁教授",
            "作者": "徐渭",
            "内容": "大暑之头小暑尾，蛟龙忽带风潮起。沃焦斜立水倒流，海外鱼虾跳城市。\n乾坤非人谁料理，无一不是秀才事。君今挟帐海宁去，坏屋荒田应堕泪。"
        },
        {
            "标题": "赠中军旧识",
            "作者": "徐渭",
            "内容": "偶叨书记混名流，况遇将军是旧游。旅次关心供楚桂，军中留客唱凉州。\n夜寒牙帐城乌集，春尽营门海气收。万里虎头方食肉，书生抱笔不须投。"
        },
        {
            "标题": "曹娥祠",
            "作者": "徐渭",
            "内容": "曹娥十四死长江，江水连潮万里长。精卫定应仇渤澥，子胥岂只怒钱塘。\n一江鱼鳖浮尸出，八尺龟螭卧绢黄。总为金钗收正气，可怜枭獍绕爷娘。"
        },
        {
            "标题": "送欧评事使君之南工主事",
            "作者": "徐渭",
            "内容": "忆昨多难日，多君为解围。谁能印即弃，所贵矢颜飞。\n水部梅花馆，江亭燕子矶。秋来涛白处，到即几行题。"
        },
        {
            "标题": "鸡声 其一",
            "作者": "徐渭",
            "内容": "夜郎词客绝羁栖，江左微输饵牧羝。无事著鞭谁起舞，不烦衔诏正堪啼。\n雄吭莫殉青天晓，利嘴留防绣瓦齐。自古擅名危不细，每因咿喔首为低。"
        },
        {
            "标题": "鸡声 其二",
            "作者": "徐渭",
            "内容": "自许圆吭全令德，未输丹顶擅鸣皋。香消几唤山窗午，漏断频呼海日高。\n杜曲尽教催鬓老，秦关曾放窃狐逃。翰音也是登天物，肯向梧桐羡凤毛。"
        },
        {
            "标题": "鸡声",
            "作者": "徐渭",
            "内容": "云中丹灶伴神仙，亦有栖迟高树颠。向夕既来回客梦，凌晨特去喨霜天。\n韵飘篱外雏俱集，颈涨花前绣愈圆。不似吴门塘上鸭，只将名姓向人宣。"
        },
        {
            "标题": "送绩溪胡氏两公子",
            "作者": "徐渭",
            "内容": "翩翩公子凤毛长，幕里辞亲彩服扬。共羡连枝承雨露，那堪分手在河梁。\n天边并马看飞雁，箧底分衣认佩香。自古世臣元济美，看君此去有辉光。"
        },
        {
            "标题": "寄郦绩溪仲玉为钱氏门人",
            "作者": "徐渭",
            "内容": "绩溪县亦神州赤，闻君作簿无鱼食。谁能嚼肉过屠门，瘦杀鸾栖一枝棘。\n近来二哥自县来，览君诗帙羡君裁。高情欲并崔松馆，别体尤工汉柏台。\n文成一线今将断，钱翁老死寒灰散。十年半夜急传灯，西来衣钵君应管。\n莫言小釜烹鲜鱼，莫言牛刀割只鸡。真儒不拣啼儿抱，主簿同安是阿谁？\n去年别君天真馆，我犹缚翅君飞远。只今缚解翅不长，无由一奋来溪畔。\n司马功高旧主人，君真父母匪邦邻。坟头松丱今何似，匣里弓刀暗却尘。\n由来壮士悲罗雀，我亦因之感死"
        },
        {
            "标题": "寄上海诸友人",
            "作者": "徐渭",
            "内容": "双鱼岁晚渡江津，笋饭犭屯羹又换春。弃印可望天上客，射书元属海东人。天愁夜幕铃偏急，栅暗缧藤鼠正巡。湖水万重兰芷隔，因君还上佩芳身。"
        },
        {
            "标题": "寄徐石亭",
            "作者": "徐渭",
            "内容": "闻道名园盛牡丹，豪家欢赏到春残。自怜亦具看花眼，种菜浇畦不得看。"
        },
        {
            "标题": "送薛鸿胪左官袁州",
            "作者": "徐渭",
            "内容": "佐郡袁州去，江行万里西。兴牵春水雁，心断早朝鸡。\n蛮境风烟近，巫乡习俗迷。正须烦料理，滕阁未遑跻。"
        },
        {
            "标题": "驾归自阅群望于衢恭赋",
            "作者": "徐渭",
            "内容": "桃李晴曛禁苑烟，銮舆新幸北郊旋。团花靺鞈蒐春日，细柳旌旗拊髀年。\n一道甲光将雪借，千群马色截云鲜。谁兼将帅为天子，共喜文皇九叶玄。"
        },
        {
            "标题": "方氏子园并蒂王瓜四予顷亦稍圃",
            "作者": "徐渭",
            "内容": "老去圃能便，艰难七十年。坏轳牵远井，破屋接邻烟。\n脱帽当茶灶，持锹掘笋鞭。忽来新莫逆，喜拜旧忘年。\n盛指蔬篱外，遥垂筱架边。瓜虽非五色，蒂却是双圆。\n杵向秋砧挂，旒当晓纩县。娇黄浓鬓钿，嫩黑橛针绵。\n莫问三眠柳，那论并萼莲。孪胎咽对纽，蜼尾鼻俱穿。\n灾正牲圭尽，权难雨露专。客欢浮白赏，妇喜用红缠。\n花落知谁后，藤升是孰先。墙蜗分队篆，野鼠别曹缘。\n女取持双髧，孙犹轸二弦。霜时宜画捲，月令好书传。\n杨尹歌成帙，柳州笺数联。他年收外史，并此入头编。\n骈拇从来贱，重曈自昔怜。冯渠閒估较，何处定媸妍。"
        },
        {
            "标题": "与诸生三到徐氏园得兵曹郎简而始入",
            "作者": "徐渭",
            "内容": "王家支庶执金吾，诏赐园池绝上都。一水尽含飞阁动，百花半映古槎枯。\n纷华子夏犹难免，宾客平原近亦无。不有铜鱼能折简，白衣伙限立春锄。"
        },
        {
            "标题": "抱琴美人图",
            "作者": "徐渭",
            "内容": "身去盻犹转，抱琴何处来。定知清夜里，去听长卿回。\n细细腰宜舞，轻轻步懒催。睡浓妆略淡，性慧相多猜。\n眉下波含柳，颅心风落梅。对人莲欲语，袖手藕藏荄。\n浣水倾吴国，为云到楚台。带飞修曳缟，佩响细衡瑰。\n绿帐愁单掩，朱唇似善诙。冰弦写离怨，洞閤远諠豗。\n晓户玲珑启，春花次第开。相将折芍药，掩映过莓苔。\n蜀国倡娇薛，河中色妙崔。试将同伫立，正惬两徘徊。\n宫髻发一尺，明珠环两枚。自然宜淡扫，故不画烟煤。\n或荐珊瑚枕，如倾玳瑁杯。息芳将近近，粉腻愈皑皑。\n按曲回成雪，徵车响轶雷。翟衣真帝也，荇菜合悠哉。\n箜篌传丽玉，琵琶伏善才。何如鼓流水，真若溯沿洄。\n别鹤引如弄，求凰调转哀。有人于座上，奈尔隔屏隈。\n采药人闻阮，游仙者姓裴。不言偶襄汉，定说见天台。\n巧笑金难买，多香玉借胎。绣穿新样领，绶结古文罍。\n皎似珠游浦，清如露滴槐。采花棚上竹，斗草砌隅台。\n约伴携双手，怀人在两腮。鸳鸯何处觅，鹦鹉有时挼。\n增减俱难中，短长元自该。赵妃宅里妹，宋玉里中魁。\n宛尔凝如望，嫣然乍可偎。临波即帝子，食肉亦蓬莱。\n懊恼思金谷，阑干哭马嵬。流波与流态，令稿复令灰。\n绝代诚难得，瑰姿理莫推。如斯落鱼雁，母乃梦蛇虺。\n侠客气何壮，佳人弃若隤。将来换骏马，期在得高騋。\n艳冶非不爱，纵横良有材。从他形袅袅，不恋志恢恢。\n凑两难为粲，为屏并作傀。麝香新热饼，兽鼎旧安能。\n兹画何人染，钱塘漆子裁。拂暾惊卧榻，助腕汲新醅。\n持过西陵下，因啼苏小堆。青松帷下鸟，红颊巳成煨。\n潮长日初仄，春深草渐莓。山家时嗾犬，捕雉又张䍙。\n上下凫鸥没，擎拳翡翠毸。物华迅流转，颜色总尘埃。\n处女元吾守，明时肯自媒。有时求柱桷，不信舍徂徕。\n忌嫉生宫阃，刍梁饱驽胎。秪闻饥婉恋，不见斥虺尵。\n戏论摛多韵，谈虚遍九垓。性空色不著，养致体逾颓。\n既巳成图画，其何忍剥摧。屏图装巳匝，花月任为灾。\n书舍潇潇影，奇花一一栽。对卿长比并，顾彼独浇培。\n风飒罗帷里，虫鸣玉砌陔。此时汉武见，又道李魂回。"
        },
        {
            "标题": "咏降龙画一首",
            "作者": "徐渭",
            "内容": "首下居高来自东，不偕箕帚独飞雄。物情自古浑宜假，莫向人间恼叶公。"
        },
        {
            "标题": "咏画降龙",
            "作者": "徐渭",
            "内容": "乾坤纸上黑腾腾，爪股风雷墨所生。一雨尽归烧尾德，世间谁识有曹兴。"
        },
        {
            "标题": "再次陈大喜雨",
            "作者": "徐渭",
            "内容": "苦旱竟三旬，甘霖解百蒸。叫狂饶杜甫，被冷快姜肱。\n河流仍活活，场杵预登登。喜雨亭如在，诗人想一冯。"
        },
        {
            "标题": "寿王光禄",
            "作者": "徐渭",
            "内容": "芳园本自乐嘉宾，况值生朝集庆辰。皓齿定知翻寿吹，长髯应许并仙人。\n飞觞候月心耽夕，抱瓮浇花手占春。最喜阳和如有意，流葭初动管中尘。"
        },
        {
            "标题": "金客",
            "作者": "徐渭",
            "内容": "君是邺儿非，黄须短褐衣。单身亡命去，虏首卖钱归。业旷家人弃，门寒结客稀。自知终有用，穷巷且藏机。"
        },
        {
            "标题": "镜湖竹枝词 其二",
            "作者": "徐渭",
            "内容": "杏子红衫一女郎，郁金衣带一苇航。堤长水阔家何处，十里荷花分外香。"
        },
        {
            "标题": "九日登戏马台",
            "作者": "徐渭",
            "内容": "宋武登高酣戏马，侍臣陪宴话伤蛇。金钗各帕风吹落，绣帽亲宣菊插斜。\n感慨长刀遮敝邑，悽凉短褐吊官家。欲沽一滴浇行在，挂杖无钱何处赊。"
        },
        {
            "标题": "九月十六日游南内值大风雨归而雪满西岫矣",
            "作者": "徐渭",
            "内容": "宝树琼台夹梵轮，星坛月宇讵非神。从来天上游俱梦，说向人间恐未真。风雨故梢铜网翼，鱼龙欲活石桥麟。寻诗正是回驴处，忽面西山雪照人。"
        },
        {
            "标题": "酒三品",
            "作者": "徐渭",
            "内容": "小瓮五双盏，千蚨五瓮香。无钱长买醉，有客偶携将。\n酝藉宜高价，淋漓想故乡。狭斜垆不少，今夜是谁当。"
        },
        {
            "标题": "酒三品",
            "作者": "徐渭",
            "内容": "酒三品酒三品，曰桑络、襄陵、羊羔，价并不远，每甕可十小盏，须银二钱有奇。小甕五双盏，千蚨五瓮香。无钱买长醉，有客偶携将。酝籍宜高价，淋漓想故乡。狭斜垆不少，今夜是谁当。"
        },
        {
            "标题": "酒徒",
            "作者": "徐渭",
            "内容": "御史别淳于，金钗堕长夜。五斗不湿唇，双鬟抱垆泻。笑杀斗升肠，耳热索秆蔗。"
        },
        {
            "标题": "送长洲居山人士贞",
            "作者": "徐渭",
            "内容": "客里尊罍每见陪，那能不饮送将归。歌长筑短堪流泪，雉叫鹰呼未解围。\n雨雪尚淹春箨荐，清明还竞夜饧非。乡风处处从来异，曾宿阊门记忆微。"
        },
        {
            "标题": "聚法师将往天台止其徒玉公庵中余为留信宿",
            "作者": "徐渭",
            "内容": "欲向天台去，先为剡水寻。秋行万山出，夜宿一庵深。\n燕语调花气，猿归带讲心。年年石梁兴，送尔益沈吟。"
        },
        {
            "标题": "君从",
            "作者": "徐渭",
            "内容": "君从闽海下南昌，正值中官降玉皇。龙号真人亲拜斗，绣衣使者自焚香。坛中祝寿千官满，宫里传幡两道长。不是薄游江海客，何由得睹此辉光。"
        },
        {
            "标题": "龛山凯歌六首（为吴县史鼎庵）",
            "作者": "徐渭",
            "内容": "无首有身祇自猜，左啼魂魄右啼骸。冯将老译传番语，此地他生敢再来。"
        },
        {
            "标题": "凯歌赠参将戚公",
            "作者": "徐渭",
            "内容": "战罢亲看海日晞，大酋流血湿龙衣。军中杀气横千丈，并作秋风一道归。"
        },
        {
            "标题": "龛山凯歌 其二",
            "作者": "徐渭",
            "内容": "短剑随鎗暮合围，寒风吹血著人飞。朝来边土看归骑，一片红冰冷铁衣。"
        },
        {
            "标题": "龛山凯歌六首（为吴县史鼎庵）",
            "作者": "徐渭",
            "内容": "七尺龙蟠皂线绦，倭儿刀挂汉儿腰。向谁手内亲捎得，百遍冲锋滚海蛟。"
        },
        {
            "标题": "龛山凯歌六首（为吴县史鼎庵）",
            "作者": "徐渭",
            "内容": "夷女愁妖身画丹，夫行亲授不缝衫。今朝死向中华地，犹上阿苏望海帆。"
        },
        {
            "标题": "龛山凯歌六首（为吴县史鼎庵）",
            "作者": "徐渭",
            "内容": "红油画戟碧山坳，金镞无光入土消。冷雨凄风秋几度，定谁拾得话今朝。"
        },
        {
            "标题": "龛山凯歌六首（为吴县史鼎庵）",
            "作者": "徐渭",
            "内容": "旗裹金疮碎朔风，军中吮卒有吴公。更教厮养眠营灶，自向霜槽喂铁骢。"
        },
        {
            "标题": "龛山凯歌 其四",
            "作者": "徐渭",
            "内容": "无首有身秪自猜，左啼魂魄右啼骸。冯将老译传番语，此地他生敢再来。"
        },
        {
            "标题": "龛山凯歌",
            "作者": "徐渭",
            "内容": "县尉卑官禄米微，教辞黄绶著戎衣。贼中何事先寒胆，海上连年数破围。"
        },
        {
            "标题": "凯歌赠参将戚公 其二",
            "作者": "徐渭",
            "内容": "金印累累肘后垂，桃花宝玉称腰支。丈夫意气本如此，自笑读书何所为。"
        },
        {
            "标题": "江船一老看雁群初起",
            "作者": "徐渭",
            "内容": "警雁避罗舠，江长起未高。眼"
        },
        {
            "标题": "寄王子心葵",
            "作者": "徐渭",
            "内容": "葵花似君心，向日解违阴。葵叶我所愧，有足不能卫。\n与君夙相知，把葵吴山时。今日相思处，南冠絷楚傫。"
        },
        {
            "标题": "兰亭次韵",
            "作者": "徐渭",
            "内容": "兰亭次韵相传萧翼窃《兰亭记》，掀阅，百花一时尽开。长堤高柳带平沙，无处春来不酒家。野外光风偏拂马，市门残帖解开花。新觞曲引诸溪水，旧寺岩垂几树茶。回首永和如昨日，不堪怅望晚天霞。"
        },
        {
            "标题": "宿坌道登城北高台值雪",
            "作者": "徐渭",
            "内容": "迢迢坌道枕重边，高阁登临倍黯然。百灶营烟明可数，双谯蝶粉绕能圆。\n偶逢飞雪关山杳，渐近浮云帝里连。莫讶金汤坚若瓮，昆阳城小古来坚。"
        },
        {
            "标题": "宴游烂柯山四首",
            "作者": "徐渭",
            "内容": "万山松柏绕旌旗，少保南征暂驻师。接得羽书知贼破，烂柯山下正围棋。"
        },
        {
            "标题": "宴游烂柯山四首",
            "作者": "徐渭",
            "内容": "偏裨结束佩刀弓，道上逢迎抹首红。夜雪不劳元帅入，先禽贼将出洄中。"
        },
        {
            "标题": "宴游烂柯山四首",
            "作者": "徐渭",
            "内容": "群凶万队一时平，沧海无波岭瘴清。帐下共推擒虎将，江南只数义乌兵。"
        },
        {
            "标题": "杨会稽公去思",
            "作者": "徐渭",
            "内容": "一钱亦掷水，三尺只鞭蒲。古有刘邦伯，今称杨大夫。\n碑螭生细藓，祠树长高梧。别有麒麟阁，千秋仰画图。"
        },
        {
            "标题": "莫老至聋矣",
            "作者": "徐渭",
            "内容": "几度相逢莫丈人，几年断却耳根尘。新潮正险君何冒，旧雨重来话只陈。\n梅树一堤通处士，桃花双板闭渔津。诗名到处南金重，自叹工诗老更贫。"
        },
        {
            "标题": "钱王孙饷蟹不减陈君肥杰酒而剥之特旨",
            "作者": "徐渭",
            "内容": "鲰生用字换霜螯，待诏将书易云糕。并是老饕营口腹，省教半李夺蛴螬。百年生死鸬鹚杓，一壳玄黄玳珻膏。不有相知能饷此，止持齑脯下村醪。"
        },
        {
            "标题": "阅书者倚老树",
            "作者": "徐渭",
            "内容": "尔自作蠹鱼，我不阅一字。逢著好树根，抱著枕头睡。"
        },
        {
            "标题": "李长公邀集莲花峰",
            "作者": "徐渭",
            "内容": "万山西去翠涛长，特插层峰菡萏黄。止与将军横一槊，翻疑迦叶坐中央。\n频传鹦鹉篝长袖，新买韩卢猎大荒。昨夜边西闻插羽，几回乘醉拂干将。"
        },
        {
            "标题": "李长公邀集莲花峰",
            "作者": "徐渭",
            "内容": "马水雄关天畔开，貂储暇日更登台。高山似为遮胡设，折磴偏能勒骑回。杯杓催时严黑雨，琵琶隔座揽轻雷。须臾卷地寒风急，似送荆卿易水来。"
        },
        {
            "标题": "刘阮忆天台图 其一",
            "作者": "徐渭",
            "内容": "去后重来访碧山，当时曾此狎云鬟。伤心流水依然绿，要见桃花如此难。"
        },
        {
            "标题": "刘阮忆天台图 其二",
            "作者": "徐渭",
            "内容": "凡心自悔出天台，一见桃花一度哀。若使仙人知此意，还教流水引郎来。"
        },
        {
            "标题": "刘总戎国挽章应乃子索（子言和戎非翁志也。",
            "作者": "徐渭",
            "内容": "胡尘不动天山没，胡儿拽马求汉物。壮士收翎铩皂雕，将军射雁嬉青鹘。修髯三尺别沙场，苗叶金枪插在窗。闲将马革不得裹，羞向红妆泣数行。雁门昔有李将军，公亦提符守雁门。数奇数偶枭卢等，必得封侯有几人。"
        },
        {
            "标题": "柳浪堤楚颂亭二首为溧阳史氏题 其二",
            "作者": "徐渭",
            "内容": "屈子颂匪今，轼也志空寓。千载伊谁子，后皇锡嘉树。\n曾剡剌崇檐，青黄揉广阼。永与兹亭留，不迁乃其素。"
        },
        {
            "标题": "琉球刀",
            "作者": "徐渭",
            "内容": "客将刀出市，云是大琉球。海泛防龙合，天阴听鬼愁。\n挥空霜欲落，脱匣水堪抽。万里烽烟地，随身去莫留。"
        },
        {
            "标题": "琉璃河",
            "作者": "徐渭",
            "内容": "水怪从来畏铁腥，十寻铁棒压流横。风雷自古无回避，也截蛟龙别处行。"
        },
        {
            "标题": "琉球刀 其二",
            "作者": "徐渭",
            "内容": "单刀新试舞，双剑旧能轮。雨过腥闻血，风旋雪裹身。\n对镮归思动，挂壁蒯缑尘。醉后时横看，终当赠与人。"
        },
        {
            "标题": "柳桥不知谁氏园旧有梨树六株花甚盛余每当月夜坐观移时拟买之屋而扁曰香雪园今归谁氏梨且斫尽矣",
            "作者": "徐渭",
            "内容": "六树梨花打百毬，昔年曾记柳桥头。娇来靥靥西施粉，冷伴年年燕子楼。\n不受三郎催羯鼓，好当一梦入罗浮。今来斫尽谁家圃，辜负山人扁额休。"
        },
        {
            "标题": "流憩亭",
            "作者": "徐渭",
            "内容": "山寺枕孤亭，回裾此一登。夕阳归数鸟，秋色绕诸陵。\n气肃岩逾峭，飙流叶屡腾。从来能凉冷，片石不妨冯。"
        },
        {
            "标题": "洛神图",
            "作者": "徐渭",
            "内容": "旌幢片片引长虹，盖下真珠络几重。洛浦神仙何所似，陈王词赋宛然同。\n轻娇欲堕波先捧，刺绣才飞水自笼。云鬓双回环佩解，可怜交甫暂相逢。"
        },
        {
            "标题": "落花四首 其二",
            "作者": "徐渭",
            "内容": "少时片片睇初明，多或纷纷数不成。北地佳人元独立，大堤游女本空城。\n乍依天上缘丝驻，定下风中到水凝。开谢莫言机太速，乾坤何物不枯荣。"
        },
        {
            "标题": "落花四首 其一",
            "作者": "徐渭",
            "内容": "二月初归三月来，千红万紫不成开。绣偏芳草时萦带，洒向妆楼欲贴梅。\n残晕秪疑衔鸟雀，轻阴半是隐条枚。因风吹上高唐观，为雨为云在楚台。"
        },
        {
            "标题": "落花四首 其四",
            "作者": "徐渭",
            "内容": "杨雄宅里积初饶，卫尉园中去渐遥。总谓异开还异赏，其如同谢复同飘。\n雨从讲席天将散，缀向房帏靥共消。便取明皇催羯鼓，流声何事激空条。"
        },
        {
            "标题": "落花四首 其三",
            "作者": "徐渭",
            "内容": "西园蝴蝶恋芳辰，南陌骅骝蹀绮尘。态比惊鸿还让色，妆如坠马不同新。\n非关塞外吹羌笛，巳觉寰中逝早春。寄语堤边游冶客，明朝还得藉青裀。"
        },
        {
            "标题": "季子宾五十",
            "作者": "徐渭",
            "内容": "才见青衿绀领圆，五旬头白一何便。通家忽巳经三世，问齿真惭大九年。\n谁见买兰秋不子，从来称骥老能先。两般赌胜看高手，急敞茅斋备客筵。"
        },
        {
            "标题": "马策之死失挽一日自作小楷千馀腕几脱遂感昔日之劳挽之",
            "作者": "徐渭",
            "内容": "几年灯火共荧荧，此夕孤灯照独青。马氏白眉颦夜壑，荆轲一臂失秦庭。\n翡翠有鱼提换米，麒麟无梦送添丁。冯谁去买太湖石，为勒元常墓志铭。"
        },
        {
            "标题": "题雪压梅竹图",
            "作者": "徐渭",
            "内容": "云间老桧与天齐，腾六寒威一手提。折竹折梅因底事，不留一叶与山溪。"
        },
        {
            "标题": "漫曲",
            "作者": "徐渭",
            "内容": "闻道张家燕子楼，青罗小帽急梳头。花枝谁肯先春老，无奈风吹雨打愁。"
        },
        {
            "标题": "石榴梅花 其三",
            "作者": "徐渭",
            "内容": "一涂一抹醉中嬉，一炎一冷偶花枝。翟公门巷张罗日，可似今朝画里时。"
        },
        {
            "标题": "茉莉花",
            "作者": "徐渭",
            "内容": "南海曾经驻客骖，芳称茉莉荔称甘。如今画里看花色，记得依稀似海南。"
        },
        {
            "标题": "赏成氏牡丹和韵",
            "作者": "徐渭",
            "内容": "将军台馆俯林泉，春后名花几日鲜。一本千金非不贵，数杯深夜转堪怜。\n却披半晕当亭下，似出残妆媚客前。遥忆旧京欢赏处，马蹄尘土踏成烟。"
        },
        {
            "标题": "某伯子惠虎丘茗谢之",
            "作者": "徐渭",
            "内容": "虎丘春茗妙烘蒸，七碗何愁不上升。青箬旧封题谷雨，紫砂新罐买宜兴。却从梅月横三弄，细搅松风炧一灯。合向吴侬彤管说，好将书上玉壶冰。"
        },
        {
            "标题": "某君见遗石磬",
            "作者": "徐渭",
            "内容": "泗上归来动隔年，亲提浮磬与泠然。一除梵版裁云俗，再扣哀鹂绕竹圆。\n老去固难腰似折，贫来直到室如悬。閒窗重理当时架，数杵香残客话边。"
        },
        {
            "标题": "章孟公招陪葛韩二丈特徵酒姬妙解雄舞辱贶嘉篇率尔次韵 其一",
            "作者": "徐渭",
            "内容": "翩翩公子信陵君，几上青山怅海氛。朱亥侯嬴俱上客，葛洪韩众总仙群。\n杯邀去月当天转，鱼幸娇歌隔水闻。最是携灯桥上酌，龙塘风皱一宵濆。"
        },
        {
            "标题": "寄尚宾因借石磬",
            "作者": "徐渭",
            "内容": "南明栖息久，凡著几何书。夜峡月生石，朝窗云入疏。\n特悬孤磬在，时扣万山虚。自笑耽清物，持来一借予。"
        },
        {
            "标题": "次苏长公雪诗 其二",
            "作者": "徐渭",
            "内容": "白糁堆寒没曙鸦，姨家风急搅银车。翻将灞水驴边色，忽点孤山墓上花。\n何物黄冠滕六友，相思白舫戴逵家。今朝穆满觞黄竹，笑指银泥画戟叉。"
        },
        {
            "标题": "丁户部母夫人目疾得良箴复视",
            "作者": "徐渭",
            "内容": "既盲而复视，兹事岂非神。万镒空青贱，双瞳水碧新。\n固知中国手，还是本天伦。母节兼儿孝，能无格昊旻。"
        },
        {
            "标题": "奉送同府潘公募兵广东",
            "作者": "徐渭",
            "内容": "使君佐郡俨行春，开府知名下令新。手挈万金收死士，身藏半绶见乡人。\n部分卷甲趋春雨，弩矢成行夹画轮。引向辕门投谒罢，试看主客集鱼鳞。"
        },
        {
            "标题": "奉送同府潘公募兵广东二首",
            "作者": "徐渭",
            "内容": "亲承节命远征兵，暂侍高堂锦服明。横海旧多经战士，狭斜新识少年名。宿依山店樵苏寂，行负藤于结束轻。来往莫须愁道远，明春专待破番营。"
        },
        {
            "标题": "董尧章谢国塾归葬其亲送之",
            "作者": "徐渭",
            "内容": "异姓侯王有定襄，为君东道即儿郎。不因卜鬣愁崩雨，何用穿貂必冒霜。\n车骑殷勤虚左席，榻尘容易厚高梁。明年二月葡萄绿，莫负花前设醴香。"
        },
        {
            "标题": "题余医师南桥卷",
            "作者": "徐渭",
            "内容": "董奉门前朝暮霞，无时不是杏开花。桥南人渡迷桥北，问道花开第几家。"
        },
        {
            "标题": "吴季子饷我细腰壶芦石上芝二首 其二",
            "作者": "徐渭",
            "内容": "芝朵虽不润，芝色坚且古。根须络拳石，如筋蚀臂股。\n络古不复脱，初芽宁藉土。石色既巳黄，芝紫亦稍妩。\n有如意魁梧，状貌乃妇女。谷城吊老人，泪下潸如雨。\n置我笔研间，长与留侯语。"
        },
        {
            "标题": "吴季子饷我细腰壶芦石上芝二首 其一",
            "作者": "徐渭",
            "内容": "葫芦老细腰，乃似细腰女。即令楚宫来，今亦不堪舞。\n我闻方外医，庸以盛药丸。梧子及鱼眼，可容百万千。\n老圃畜蔬种，亦够一顷田。我既丑医帐，亦复少蔬阡。\n拟挂于扶老，支吾五岳颠。心强足不健，终岁掩帐眠。\n止取作蒸鹅，聊以谑客涎。"
        },
        {
            "标题": "数年来南雪甚于北癸未复尔人戏谓南北之气互相换似贾人带之往来理或然欤边塞不易雨而今每潦十九韵",
            "作者": "徐渭",
            "内容": "阴阳北去随南客，雨雪南来自北天。雨烂胡弓知几岁，雪高越瓦巳三年。\n偶然尽海迷辽鹤，不是登桥听杜鹃。吠犬从今无一处，喘牛必问有诸贤。\n明明日向彤雰暗，杳杳玑笼紫雾悬。羲氏轮膏埋壁屑，滕公河水泻银钱。\n铦锋插戟包难见，深阱穿泉粉愈填。万里萧条昏井邑，千家凌夺失园田。\n疑花宿误群归羽，折竹真摧几个圆。鼻醋酽寒先惯吸，羹盐调剂未堪煎。\n倾危作兔当山顶，搏控成狮向日边。借皎肥身灰象饱，吹柔害物素猫拳。\n绵针絮刺俱丛棘，玉瓣银筒假淤莲。阳德尽阏阊阖上，阴威直到祝融颠。\n华亭羽翼漫天久，上蔡鹰卢猎野偏。伍员江长潮正怒，三闾沙白骨新捐。\n稀如尸蛊穿云去，细似绳蝇点壁旋。急舞鱼鳞明扈跋，繁遮蝗阵暗霄骞。\n袁安卧苦僵犹得，解缙尸埋醉可怜。万事岂俱埋得尽，有时终露髑髅冤。"
        },
        {
            "标题": "诣五泄驴上口占寄骆怀远",
            "作者": "徐渭",
            "内容": "胜赏犹县百里堤，蹄僵路滑不胜泥。溪山待客寒云外，雨雪逢君枫树西。\n束带岂难官自懒，尺箠不重老能提。何由共辔苍苔上，指与诸峰一一题。"
        },
        {
            "标题": "书倪元镇画",
            "作者": "徐渭",
            "内容": "一幅淡烟光，云林笔有霜。峰头横片石，天际渺长苍。\n虽赝须金换，如真胜壁藏。偏舟归去景，入画亦茫茫。"
        },
        {
            "标题": "正宾以日本刀见赠歌以答之",
            "作者": "徐渭",
            "内容": "昨者吕君兄弟留余饮，旬日尽是陈遵解投辖。有如前日桐乡之围无吕君，却是睢阳少南人。吕君虎腰额虎额，万橹梯城双臂格。幕府厅前脚打人，夜报不周崩一壁。飞甓雨下完孤城，张巡不死南人生。五千步马随朱缨，手指东海鸣金钲。解刀赠我何来者，断倭之首取腰下。首积其如刀有余，为寿兄前人一把。是日别君霰飞子，佩刀骑马三十里。夜眠酒家枕刀醉，梦见白猿弄沟水。把鞘还惊未脱底，电母回身不敢视。黑夜横分芒砀蛇，清秋碎割咸阳玺。历个乃脱介俚，世间宝物稀有此。方蝉道人穷莫比，挂壁穿之蒯缑耳。人言宝刀投烈士，吕君何不持之向燕市。荆轲聂政猝难致，五陵七贵家家是。报恩结义从此始，却以投余据何理。雄心如君莫可拟，用以投余良有以。夜夜酣歌感知己。"
        },
        {
            "标题": "牛首斋罢便往祖堂献花岩迫晡矣",
            "作者": "徐渭",
            "内容": "牛首梯县古佛场，楼台绝顶百僧藏。香烟一一云中出，阳道甍甍鸟外长。\n三五沉鱼陪冶侠，清明石马卧侯王。却怜为景沦贪海，带黑鞭驴到祖堂。"
        },
        {
            "标题": "寒食后骆君携酌次其所示别作韵答之",
            "作者": "徐渭",
            "内容": "破铛长拾鹊巢柴，忽枉行厨向此开。笑引醇醪对公瑾，悲生寒食哭之推。\n竹书劫傍浑应烬，花雨天愁亦懒裁。海水海风鹘翼尽，坳堂偷此一浮杯。"
        },
        {
            "标题": "湘竹一妙管付截坏其顶文",
            "作者": "徐渭",
            "内容": "武侯败街亭，马谡违节制。兵颖迥不同，大小俱是事。\n兹管湘中来，百中其一耳。有如玳瑁鱼，脑血径弹子。\n又如鸾与鹤，顶发杨梅紫。全体匪不华，独此犹觉异。\n讵可拘尺寸，但须存纹绮。畏炎不得行，付托昧厥旨。\n举刀一铿然，颠落不可止。持归以复予，鱼鹤不成理。\n对之一捧腹，削圆方竹比。"
        },
        {
            "标题": "武林馆中与徐仁卿同宿因赠 其二",
            "作者": "徐渭",
            "内容": "自造提刀偃月文，诸工围煅焰吹云。当时试舞犹嫌薄，铁把连环六十斤。"
        },
        {
            "标题": "陶学士烹茶图",
            "作者": "徐渭",
            "内容": "醒吟醉草不曾閒，人人唤我作张颠。安能买景如图画，碧树红花煮月团。"
        },
        {
            "标题": "频婆诗",
            "作者": "徐渭",
            "内容": "石蜜偷将结，他鸡伏不成。千林黄鹄卵，一市楚江萍。旨夺秋厨腊，鲜专夏碗冰。上元灯火节，一颗百钱青"
        },
        {
            "标题": "上督府公生日诗",
            "作者": "徐渭",
            "内容": "远曙轻笼海色苍，凉飔新荐菊英黄。清秋此日逢华诞，绣褓当年绕异香。\n地与人文增气象，天为王国产祯祥。壮猷未老如方叔，秘略曾传似子房。\n初捧兵符分虎竹，再衔使命驭龙骧。森罗岛屿诸夷会，锁钥门庭一面当。\n刁斗不传人自乐，牙旗欲动势偏扬。雄豪定远遥辞汉，宽大汾阳近在唐。\n管领华夷新士马，扫平吴越旧封疆。曾先突骑重围里，亲式鸣蛙大道旁。\n巳遣严兵营细柳，更教长剑倚扶桑。三承宠锡恩何渥，一受深知德愈光。\n定有姓名题御扆，每勤赏赐到遐荒。千龄素质双麋鹿，五色奇毛两凤凰。\n国有昌符臣协吉，家承严训子徵良。田单下狄亲鸣鼓，姬旦居东久缺斨。\n屡触歊炎辞羽盖，转巡郊野憩甘棠。军中作气频投石，阵里筹机捷探囊。\n敞日辕门标大纛，浮天水寨集馀皇。雕弓并月名繁弱，宝剑冲星出豫章。\n几处名香迎马首，数群长鬣夹车箱。量兼沧海涵诸岛，身作长城障一方。\n万里星辰罗北极，百番贡道出东洋。曹彬赐剑权偏重，庾亮登楼兴合狂。\n引至偏裨坚誓约，邀还宾佐据胡床。鲸鲵久巳封京观，翡翠行看出越裳。\n讵止芳名流简册，还将伟绩著旂常。功成淮蔡应趋阙，路涉燕齐好㣥粮。\n将相位兼劳出入，君臣道合致平康。山城令节茱萸发，高宴华轩锦绮张。\n日照花明诸乐作，风吹帐启众宾藏。鹤鸣流响闻天汉，芝灿浮光到羽觞。\n竞取良辰占上寿，复欣嘉会嗣重阳。树联月桂辉花萼，斗近天河挹酒浆。\n黑齿呈歌须译问，文身献舞傲专场。地连玄峤仙常集，候傍黄钟日渐长。\n共以精诚抒华祝，况兼佳丽属钱塘。鲰生本住山阴里，浪迹疑乘海畔航。\n城下钓鱼怀漂母，堂前结客忆周郎。未逢黄石书谁授，不坠青云志自强。\n抱玉巳怜非楚璞，吹竽那识动齐王。幸因文字蒙徵檄，时佩菅毫侍琐廊。\n綦履东西鱼共丽，戎衣左右雁俱翔。县知陈阮时游魏，岂乏邹枚并寓梁。\n博采燕昭期致骏，曲存宣父爱非羊。众人国士阶元别，知己蒙恩心所量。\n自分才难堪记室，人疑待巳过中行。搆成燕雀犹知贺，报取琼瑶未可偿。\n偶值高门挂弧矢，且赓小雅赋桑杨。却惭未协宫商调，莫并当筵巧奏簧。"
        },
        {
            "标题": "上督府公生日诗（并序）",
            "作者": "徐渭",
            "内容": "嘉靖己未秋九月廿有六日，恭逢督府胡公之生辰，于是文武吏士及乡大夫士若耆旧宾客，以公自镇抚以来，功在东南者实大且远，乃相与各抱其所有，以为公长久祝。而公于今年春夏之交，受诸道告捷之后，奏凯天阙，戢兵海隅，民物熙和，甸宇清廓，惟兹嘉诞，适届其时，萸菊交芳，天日俱朗，旌旗应爽气而弥肃，铙吹协商飚而并远，庆者云集，万众一辞，比之往昔，益为隆盛。某小子叨沐宠荣间，尝一佩笔操铅以奉侍幕下，虽愚贱少文，不敢自附于众人之后，至于仰清光，祝久远，其心固无异于众人也。谨撰长篇一首，凡百句，奉伏门下，以充献寿之礼。自知拙陋，无所发抒，然慕恋恩私，欣喜盛事，自不能已于言耳。远曙轻笼海色苍，凉釭新荐菊英黄。清秋此日逢华诞，绣褓当年绕异香。地与人文增气象，天为王国产祯祥。壮猷未老如方叔，秘略曾传似子房。初捧兵符分虎竹，再衔使命驭龙骧。森罗岛屿诸夷会，锁钥门庭一面当。刁斗不传人自乐，牙旗欲动势偏扬。雄豪定远遥辞汉，宽大汾阳近在唐。管领华夷新士马，扫平吴越旧封疆。曾先突骑重围里，亲式鸣蛙大道旁。已遣严兵营细柳，更教长剑倚扶桑。三承宠锡恩何渥，一受深知德愈光。定有姓名题御扆，每勤赏赐到遐荒。千龄素质双麋鹿，五色奇毛两凤皇。国有昌符臣协吉，家承严训子征良。田单下狄亲鸣鼓，姬旦居东久缺斨。屡触歊炎辞羽盖，转巡郊野憩甘棠。军中作气频投石，阵里筹机捷探囊。敞日辕门标大纛，浮天水寨集余皇。雕弓并月名繁弱，宝剑冲星出豫章。几处名香迎马首，数群长鬛夹车箱。量兼沧海涵诸岛，身作长城障一方。万里星辰罗北极，百番贡道出东洋。曹彬赐剑权偏重，庾壳登楼兴合狂。引至偏禆坚誓约，邀还宾佐据胡床。鲸鲵久已封京观，翡翠行看出越裳。讵止芳名流简册，还将伟绩著旂常。功成淮蔡应趋阙，路涉燕齐好待粮。将相位兼劳出入，君臣道合致平康。山城令节茱萸发，高宴华轩锦绮张。日照花明诸乐作，风吹帐启众宾藏。鹤鸣浪响闻天汉，芝灿浮光到羽觞。竞取良辰占上寿，复欣嘉会嗣重阳。树联月桂辉花萼，斗近天河挹酒浆。黑齿呈歌须译问，文身献舞傲专场。地连玄峤仙常集，候傍黄钟日渐长。共以精诚抒华祝，况兼佳丽属钱塘。鲰生本住山阴里，浪迹疑乘海畔航。城下钓鱼怀漂母，堂前结客忆周郎。未逢黄石书谁授，不坠青云志自强。抱玉已怜非楚璞，吹竽那识动齐王。幸因文字蒙征檄，时佩菅毫侍琐廊。綦履东西鱼共丽，戎衣左右雁俱翔。县知陈阮时游魏，岂乏邹枚并寓梁。博采燕昭期致骏，曲存宣父爱非羊。众人国士阶元别，知己蒙恩心所量。自分才难堪记室，人疑待已过中行。构成燕雀犹知贺，报取琼瑶未可偿。偶值高门挂弧矢，且赓小雅赋桑杨。却惭未协宫商调，莫并当筵巧奏簧。"
        },
        {
            "标题": "漂母非能知人特一时能施于人耳观其对信数语",
            "作者": "徐渭",
            "内容": "男儿偃饿淮阴上，老婺一饭来相饷。自言祇是哀王孙，谁云便识逢亭长。秦项山河一手提，付将隆准作汤池。称孤南面魂无主，万古争夸漂母祠。"
        },
        {
            "标题": "方长公重五饷以江鱼枇杷豆酒",
            "作者": "徐渭",
            "内容": "江鱼银板枇杷金，绿菽家醅一瓮深。方叔特分长命酒，老夫正按小招吟。\n且宽牛虎甘人责，莫解蛟龙夺黍心。万絮千花冯巽二，沾泥衔鸟美人簪。"
        },
        {
            "标题": "姚崇明晚映堂",
            "作者": "徐渭",
            "内容": "粉额县题晚映堂，主人留客夜焚香。提壶不必过邻店，买笋真教拣破塘。\n彭泽俸钱多备酒，崇明宦橐止栽桑。僦居幸得为邻舍，伏腊长招醉酒浆。"
        },
        {
            "标题": "五色鹦鹉黄鹦鹉并是圣母所驯各赋 其一",
            "作者": "徐渭",
            "内容": "白燕往时呈翰苑，锦鹦今日贡宸居。万年枝上栖偏丽，百鸟图中态未如。\n豢养固知天意在，语言长得圣颜舒。何因五色鲜成染，自是娲皇炼石馀。"
        },
        {
            "标题": "五色鹦鹉黄鹦鹉并是圣母所驯各赋 其三",
            "作者": "徐渭",
            "内容": "西陇灵禽翡翠妆，稀闻正色染黄裳。自谈玉殿非关学，却照金笼别有光。\n饮啄定应歌帝力，生成何幸禀中央。千秋万岁欢无极，土德坤舆本肇祥。"
        },
        {
            "标题": "五色鹦鹉黄鹦鹉并是圣母所驯各赋 其四",
            "作者": "徐渭",
            "内容": "鹦鹉由来只翠衿，中央正色见于今。将悬半映初生柳，欲绣全宜细缕金。\n教言一一闻清禁，衔果时时摘上林。不是黄筌能画取，谁知殿角有祥禽。"
        },
        {
            "标题": "五色鹦鹉黄鹦鹉并是圣母所驯各赋 其二",
            "作者": "徐渭",
            "内容": "合殿风和碧柳丝，嘉禽色占锦纹奇。兼呈五德灵鸡绶，倒挂孤桐小凤仪。\n无数天机临谱绣，有时人语出花枝。侍儿不用抛红豆，自有佳音慰圣慈。"
        },
        {
            "标题": "齐云岩",
            "作者": "徐渭",
            "内容": "汉京何用祀神君，福地仙居处处闻。悬水千丝非雨散，层山百叶是莲匀。\n铺明上与毫光合，瓦碧平将树色分。莫道无如明主切，万年应驭鼎湖云。"
        },
        {
            "标题": "两宿齐云下憩逆旅夜大雪因复登眺",
            "作者": "徐渭",
            "内容": "夜投山店醉眠休，早起茫茫揽敝裘。更向松间寻旧侣，要于雪后倚高楼。\n几重碧殿深相映，万里瑶台俨若游。归路欲迷何处觅，野梅花落绕溪流。"
        },
        {
            "标题": "哭王丈道中 其一",
            "作者": "徐渭",
            "内容": "难免是栖栖，惟君不乞醯。饥肠宁自断，强项可教低。\n小警闻古北，高谈到日西。无知信天道，伯道竟无儿。"
        },
        {
            "标题": "奕樵立观",
            "作者": "徐渭",
            "内容": "朅来诗思何低迷，欲向邻家稍乞醯。世间甲子须臾事，逢著仙人莫看棋。"
        },
        {
            "标题": "予自浙抵新安登齐云还浙道中旅馆颇多奇景而不成一字至衢自嘲一绝",
            "作者": "徐渭",
            "内容": "系马梅花索酒时，溪山遥映酒家旗。何为每到堪题处，不解吟成一字诗。"
        },
        {
            "标题": "金刚子珠串",
            "作者": "徐渭",
            "内容": "不共番经出宝函，定从胡腕摘偏衫。核堆绣字蛴螬烂，果聚香林孔雀衔。\n不断百思惟岭獦，手提一串缚狂㺑。饥来唤米无人识，送与游僧上海帆。"
        },
        {
            "标题": "金刚子珠串",
            "作者": "徐渭",
            "内容": "金刚百子寸绒排，携向丛林忏始开。梵底波涛生海壁，须根琥珀映鳌腮。\n珠遗象罔收非一，棘取猴么鐀尽来。最好可师无臂挂，飘然推下讲经台。"
        },
        {
            "标题": "香烟 其二",
            "作者": "徐渭",
            "内容": "午坐焚香枉连岁，香烟妙赏始今朝。龙拿云雾终伤猛，蜃起楼台不暇飘。\n直上亭亭才伫立，斜飞冉冉忽逍遥。细思绝景双难比，除是钱塘八月潮。"
        },
        {
            "标题": "送明教往上海",
            "作者": "徐渭",
            "内容": "玩雪东门家，天寒雪正下。繁林积素花，群山映檐瓦。\n杯至不得休，语密不可罢。鸟集池树颠，色暝天欲夜。\n顾予同心人，而有太息者。云我为道谋，安得与君舍。\n余为重解疏，敛襟向前谢。超言虽遣累，离绪难释挂。\n驾言春阳初，那得便徂夏。执手归路中，冲寒为君话。"
        },
        {
            "标题": "赋得百岁宣花为某母寿",
            "作者": "徐渭",
            "内容": "二十年前转眼事，忆共郎君醉城市。阿母烹鸡续夜筵，夜深烛短天如水。我母当时亦不嗔，郎君过我亦主人。两家酣醉无日夜，坛愁瓮怨杯生菌。只今白首二十载，我母不在尔母在。八十重逢生日来，双扉况复门庭改。我今破网未番然，两翅犹在弹丸边。郎君长寄书一纸，阿母多应赞一言。上寿谁人姓张者，图里萱花长不谢。阿母但办好齿牙，百岁筵前嚼甘蔗。"
        },
        {
            "标题": "复上虞复西溪湖",
            "作者": "徐渭",
            "内容": "复此西湖水，侯即西门豹。湖水何足论，溉我三乡稻。"
        },
        {
            "标题": "复上虞复西溪湖",
            "作者": "徐渭",
            "内容": "湖上香稻熟，湖中鲤鱼长。网鱼煮香稻，千载荐桐香。"
        },
        {
            "标题": "老子骑牛度关图",
            "作者": "徐渭",
            "内容": "化人西来化穆满，渠又西行化恁人。枉杀周廷闲柱史，肯如汉女嫁乌孙。"
        },
        {
            "标题": "雪候代王子与海上一才生张书并诗一首",
            "作者": "徐渭",
            "内容": "从来无此雪，尽海鹤来长。入夜应三尺，随飙剪六铓。\n骑羊新白袷，放剡旧沙棠。琼树迷天是，相思好寄将。"
        },
        {
            "标题": "天目山 其二",
            "作者": "徐渭",
            "内容": "赭铁青铜凌紫烟，能为人语向人间。二千年事说不尽，夜夜青溪劳往还。"
        },
        {
            "标题": "初春未雷而笋有穿篱者醉中狂扫大幅",
            "作者": "徐渭",
            "内容": "脑尾春头试爆馀，竹根惊笋两三株。却冯一匕硫黄末，竟夺雷州稳卧猪。"
        },
        {
            "标题": "天目山 其一",
            "作者": "徐渭",
            "内容": "铁罗汉巳烧成尘，瓦铸观音又一新。见说前村披木叶，青裙夜降紫姑神。"
        },
        {
            "标题": "天目山 其三",
            "作者": "徐渭",
            "内容": "断壁孤杉四十围，不关雨雪阴霏霏。柯南一国痴蝼蚁，长怪曾无白日飞。"
        },
        {
            "标题": "青田钓舫诗",
            "作者": "徐渭",
            "内容": "一官便了沈樵仙，独留钓者谢青田。与谁閒话世间事，沾酒自歌鱼当钱。"
        },
        {
            "标题": "沈参军（青霞）",
            "作者": "徐渭",
            "内容": "参军青云士，直节凌邃古。伏阙两上书，裸裳三弄鼓。万乘急宵衣，当廷策强虏。借剑师傅惊，骂座丞相怒。遗帼辱帅臣，筹边著词赋。截身东市头，名成死谁顾。"
        },
        {
            "标题": "清凉寺云是梁武台城",
            "作者": "徐渭",
            "内容": "萧梁台殿一灰飞，荠麦清明雉兔肥。坏榜几更金刹字，饥魂应烂铁城围。东来镜折龙潭水，北去芦长燕子矶。千古兴亡真一梦，隔江闲数暮鸦归。"
        },
        {
            "标题": "王翁八十令书贞松白石画中",
            "作者": "徐渭",
            "内容": "乡里丈人谁最贤，竹斋先生无间然。八旬尚有婴儿色，三老重登国学筵。\n春社插花人醉后，秋蝇作字夜灯前。庭中桂子森如玉，白石长松好共悬。"
        },
        {
            "标题": "将游五泄宿吴系山庄遇老迎饷邀余辈先登峨眉不果",
            "作者": "徐渭",
            "内容": "游辔维林竹，山窗来猎灯。青苏炊白稻，碧笋束红藤。\n坐落半宵月，流分曲水亭。忽逢山下老，邀上峨眉层。"
        },
        {
            "标题": "杨道人访我于系索诗",
            "作者": "徐渭",
            "内容": "道人半在城都行，今过稽山上禹陵。身载瞿塘雪后水，手拖蒟酱国中藤。\n稍谈鹿乘延卑品，欲拔鸡群亦上升。近日嵇康知不免，懒将消息问孙登。"
        },
        {
            "标题": "送叶子肃再赴闽幕",
            "作者": "徐渭",
            "内容": "我昔曾操记室文，君今又作幕中宾。共怜踪迹随萍梗，谁道词章动缙绅。\n杨柳自抽离客思，樱桃初学美人唇。此时欲别难为别，况复啼莺弄曲新。"
        },
        {
            "标题": "海樵山人新搆二首 其二 曲池",
            "作者": "徐渭",
            "内容": "浚池叠青山，山色落池里。上栽百岁树，下周三折水。\n日夕众鸟下，客至数鱼起。助筵摘果实，开芜种芋子。\n上山一以望，高城正东迤。波漾堂壁莹，野阔登览美。\n羡子善结架，多在聚景址。彼亭既孤绝，兹地何旷尔。"
        },
        {
            "标题": "沈将军诗",
            "作者": "徐渭",
            "内容": "将军者谁沈家郎。学书学剑学渔阳。呼枭喝雉疲夜场。月低日高睡竟忘。\n躯干虽小胆则姜。十年从军官参将。杀贼归来坐五羊。明珠芡米侧槩量。\n买得绿珠可姓梁。一妻五妾愁专房。广西藤酒世无双。海南红螺不假镶。\n直钱虽少贵天生。鹦鹉不谈立酒旁。文犀玳瑁细碎妆。龙脑一缕飞中央。\n左县翡翠玉虫螀。右挂镂金小凤皇。回身未步身先锵。盻影入鬓斜月光。\n拽郎髭须郎吻张。大卮小卮响喉咙。池中岂少雌鸳鸯。安得老鸧专颉颃。\n郎谁与欢思边疆。谁者换马邯郸娼。庐龙将军急才良。见郎谓何用不臧。\n且试锁钥扼背吭。分道密云汝往当。汉家猛士守四方。沈郎沈郎不寻常。\n我思古人等雁行。吹箫者谁勃丞相。"
        },
        {
            "标题": "三涛美人寿为写墨荷应荷汀之索",
            "作者": "徐渭",
            "内容": "美人为寿小楼中，镜里荷花朵朵红。苍鬓不能同白面，玉杯推出紫芙蓉。"
        },
        {
            "标题": "入燕三首",
            "作者": "徐渭",
            "内容": "大鹏奋南徙，岂为北海笼。越鸟不逾南，见与胡马同。自愧无垂云，抟彼沧溟风。犹能胜鸲鹆，与济相始终。上林多乔枝，万羽亦足容。匝树绕不栖，翻附南飞鸿。春冬递迁谢，倏忽两月中。卧席不得暖，来往何憧憧。"
        },
        {
            "标题": "入武夷寻一线天道中述事二首（行渴，得岩妪",
            "作者": "徐渭",
            "内容": "乞得琼浆一碗新，沿溪行尽渴生尘。云英只在桃花下，不肯呼来见外人。"
        },
        {
            "标题": "入燕三首 其二",
            "作者": "徐渭",
            "内容": "荆卿本豪士，渐离亦高流。舞阳虽少小，杀人如芟苗。\n眇然三匹夫，挟燕与秦仇。悲歌酒后发，涕下不能收。\n猛气惊俗胆，奇节招世尤。见者徒骇顾，那能谅其由。\n我生千载后，缅兹如有投。时违动自妄，忽作燕京游。\n短褐入沽肆，酒至思若抽。念彼屠与贩，零落归山丘。\n皇皇盛明世，六辔控九州。七首蚀野土，广道鸣华釐。\n寸规不可越，安用轲之俦。我思远及之，旷若林与鹙。\n凤鸟不可得，苍鹰以为求。"
        },
        {
            "标题": "子侯芳园王瓜骈秀传闻远迩快睹咏歌附骥非才续貂聊漫",
            "作者": "徐渭",
            "内容": "老后圃聊便，栽蔬夹芋田。坏轳牵远井，破屋傍邻椽。\n脱帽当茶灶，持劖掘笋鞭。忽来新莫逆，幸忝旧忘年。\n却说渠家圃，如承帝眷惓。瓜虽非五色，蒂却领双圆。\n杵向秋砧挂，旒添晓纩县。孪胎咽并纽，蜼尾鼻俱穿。\n自是生成偶，非关造化偏。瘿孤羞杜预，面对俨庭坚。\n未羡三眠柳，那论并萼莲。娇黄浓鬓钿，浅黑撅针绵。\n花谢知谁后，藤升许孰先。客欢浮自赏，妇喜用红缠。\n野鼠分行抱，墙蜗别队缘。霜时争画捲，月令特书传。\n杨尹诗几首，柳州表一联。合欢光简策，内履慎周旋。\n骈拇从来贱，重■自昔怜。冯他閒估校，何处定媸妍。"
        },
        {
            "标题": "三茅观观潮",
            "作者": "徐渭",
            "内容": "黄幡绣字金铃重，仙人夜语骑青凤。宝树攒攒摇绿枝，海门数点潮头动。\n海神罢舞回腰窄，天地有身存不得。谁将练带括秋空，谁将古慨量春雪。\n黑鳌戴地几万年，昼夜一身神血乾。升沉不守瞬息事，人间白浪今如此。\n白日高高惨不光，冷虹随日萦城隍。城中那得知城外，却疑寒色来何方。\n鹿园草长文殊死，狮子随人吼祇树。吴山石头坐秋风，带着高冠拂云雾。"
        },
        {
            "标题": "宴游烂柯山 其三",
            "作者": "徐渭",
            "内容": "帷中谈笑静风尘，只用先锋一两人。万里封侯金印大，千场博戏采毬新。"
        },
        {
            "标题": "予寓圃亦产双瓜方稚如琴轸为人落之",
            "作者": "徐渭",
            "内容": "未可充三棒，惟堪轸七弦。尽持挝孟德，莫去恼师延。\n合并支苛雾，商量摆酷烟。长腰双鹄卵，大茧八蚕缠。\n翠叶遮难满，黄臕映自妍。远藤香结字，近水脆生涎。\n内履愁无地，悬匏苦在天。同心思苏小，匹骑走杨坚。\n国岂无双士，军元有两甄。邵平闻恨晚，武瞾摘还怜。\n虾蟹睛丫海，麖麋角聚颠。行排鸿入汉，齿露象埋田。\n夜夏啼周日，麒麟哭鲁年。投梭贤母误，避杖走儿獧。\n钩吻黄精贼，蟛蜞紫甲权。出蓝书未熟，本草注徒笺。\n庆吊俱迂尔，蓍龟亦莽然。下帘翁巳矣，谁为跌三钱。"
        },
        {
            "标题": "为杭人题画 其一 帐竿木偶图",
            "作者": "徐渭",
            "内容": "帐头戏偶巳非真，画偶如邻复隔邻。想到天为罗帐处，何人不是戏场人。"
        },
        {
            "标题": "画鹰",
            "作者": "徐渭",
            "内容": "闽南缟练光浮腻，传真谁写苍厓鸷。生相由来不附人，绿膋空着将军臂。八月九月原草稀，百鸟高高兔走肥。烟中敛翼远不下，节短暗合孙吴机。此时一中贵快意，深林燕雀何须避。惟将搏击应凉风，谁贪饱脔矜山雉。昨见少年向南市，买鹰欲放平原辔。凡才侧目饱人喂，不似画中有神气。夜来鸱枭作精魅，安得放此向人世，秋风一试刀棱翅。"
        },
        {
            "标题": "扇图",
            "作者": "徐渭",
            "内容": "渺渺平沙四望通，天涯双树立秋风。画工不解寒鸦意，写入隋堤绿柳中。"
        },
        {
            "标题": "上谷边词四首",
            "作者": "徐渭",
            "内容": "风吹干草没沙泥，啮草奔风马自蹄。却问骆驼何处去，大酋随猎未曾归。"
        },
        {
            "标题": "上谷歌四首",
            "作者": "徐渭",
            "内容": "遥忆前朝己巳年，六龙此去未南旋。黑云敢作军中孽，莫怪区区一也先。"
        },
        {
            "标题": "上谷边词四首",
            "作者": "徐渭",
            "内容": "胡儿处处路傍逢，别有姿颜似慕容。乞得杏仁诸妹食，射穿杨叶一翎风。"
        },
        {
            "标题": "上谷歌四首",
            "作者": "徐渭",
            "内容": "个个健儿习战车，重重壁垒铁围赊。尽教上谷长千里，只用中丞两臂遮。昨向居庸剑戟过，今朝流水是洋河。无数黄旗呵过客，有时青草站鸣驼。"
        },
        {
            "标题": "上谷边词四首",
            "作者": "徐渭",
            "内容": "骆驼见柳等闲枯，虏见南醪命拚殂。倒与鸱夷留一滴，回缰犹作卯儿姑。"
        },
        {
            "标题": "乙丑元日大雪自饮至醉遂呼王山人过尚志家痛饮夜归复浮白于园中",
            "作者": "徐渭",
            "内容": "元日独酌不成酡，穿邻唤客雪中过。三百六旬又过矣，四十五春如老何。\n帻软渐知簪发少，兴豪那计酒筹多。小园风景偏宜雪，缀柳妆梅有许窠。"
        },
        {
            "标题": "乙丑元日大雪，自饮自醉，遂呼王山人过尚",
            "作者": "徐渭",
            "内容": "元日独酌不成酡，穿林唤客雪中过。三百六旬又过矣，四十五春如老何。帻软渐知簪发少，兴豪那计酒筹多。小园风景偏宜雪，缀柳妆梅有许窠。"
        },
        {
            "标题": "空上人常住少林索作于菊下",
            "作者": "徐渭",
            "内容": "相逢菊花下，相映菩提光。试问少林壁，穿云几许长。\n指月莫盻手，掷拂閒挂墙。睡鼾微作吼，狮子一时降。"
        },
        {
            "标题": "集骆某于少微山",
            "作者": "徐渭",
            "内容": "小桨泊青萝，閒携远客过。树深挤路窄，石阔坐人多。\n高士宛长在，明星奈堕何。百年能几许，莫惜醉金波。"
        },
        {
            "标题": "射雁篇赠朱生",
            "作者": "徐渭",
            "内容": "去年射雁黄浦口，三军进酒齐为寿。今年射雁复何处，海舶停沙大桅竖。君本临洮豪杰士，汉时六郡良家子。作客羞为堂下人，射生惯落云中羽。腰间束夭插两房，连年驱贼如驱羊。辕门待士近不薄，朝来归兴何洋洋。丈夫有遇有不遇，去留之间向谁语？"
        },
        {
            "标题": "沈叔子解番刀为赠二首",
            "作者": "徐渭",
            "内容": "知君本有吞胡气，太白正高秋不雨。白蛇五尺自西来，出匣不多飞欲去。佩此刀，向辽阳，土蛮畏死为君降。阏氏纵有菱花镜，断却蝤蛴那得妆。君如佩此向上谷，而翁之死人共哭。黄酋亦重忠义人，一见郎君悔南牧。河套云中尽虏庭，君如佩此去从军。不须血染锋边雪，但见旗褰马上云。看君眼大额广长，有如日月挂扶桑。君有宝刀君自佩，解刀赠我不相当。"
        },
        {
            "标题": "沈叔子解番刀为赠二首",
            "作者": "徐渭",
            "内容": "沈子报仇塞外行，一诧便得千黄金。买马买鞍意不惬，更买五尺番家铁。镂金小字半欲灭，付与碧眼译不出。细瓦厂中多狐狸，京师夜行不敢西。叔子佩之只一过，黄蒿连夜闻狐啼。今年我从上谷行，中丞遗我聊癸庚。买驴南归只两旬，只愁马上逢黄巾。叔子见我无所仗，解刀赠我行色壮。毕竟还从水道归，挂在篷窗两相向。一日十拔九摩挲，鞘影鳞鳞入向河。须臾报道渔罩外，电脚龙腾五尺梭。¤"
        },
        {
            "标题": "岁暮夜雪招二王诗人菲果小饮",
            "作者": "徐渭",
            "内容": "斗酒那能不醉休，醉来可使不歌不？黄金虽我无颜色，秋水还谁辨马牛？笑插落梅花乱鬓，起看城雪筋冰楼。一角忽风天尽黑，万鸦抟雨下枝头。"
        },
        {
            "标题": "天目狮子岩",
            "作者": "徐渭",
            "内容": "我昔闻真人，言修不死身。选地满天下，与鬼争青城。\n一岫插天日，宛尔怒猊狞。老释据其口，黄冠复来争。\n黄冠匪他人，云是真人孙。聃昙本上圣，高道超沈冥。\n说教虽异轨，俱以退让名。区区百尺铁，青红抺秋荣。\n龙女买色线，一夕绣可成。胡为两龙象，角吻同苍蝇。\n赋此觉蚩蚩，鉴之慎勿听。"
        },
        {
            "标题": "岁暮夜雪招二王诗人齑果小饮",
            "作者": "徐渭",
            "内容": "二王二王来何难，榼榼清酤顿欲乾。何处王门无短衱，最傩客路是长安。\n齑盐雪糁充瓶立，蔗藕霜消饱膈酸。四海论交头尽白，至今胆落醴交寒。"
        },
        {
            "标题": "十六夜踏灯与璩仲玉王新甫饮于大中桥之西楼",
            "作者": "徐渭",
            "内容": "树枝画月千条弦，十五不圆十六圆。挂向酒楼檐外边，南市好灯值底钱。大中桥上游人坐，不饮空教今夜过。红脂在口香在楼，那能一个到炉头。青衫白马无聊甚，望断黄金小钿鞦。"
        },
        {
            "标题": "十月望十二月朔百舌群鸣连日腊朔之夜雷电彻",
            "作者": "徐渭",
            "内容": "万历十八年十二月之朔，百舌声声叫如昨。如朋唤友互答应，乃是气机使然诺。百舌小鸟尔，颛顼使之敢不听。雷电本大物，蛰藏已久矣。何为十一月，彻晓殷殷令人惊。电入我窗两三划，我疑是灯还未灭。起看灯花已落油已干，始知是电耳非关灯之残。气候变迁亦常事，山林老翁闲料理。十月十一月，连月苦大水。十二月来还未止，猛虎食人如食豕。百物价高宁倍屣，我亦左听右出耳。信知十说九是诡，不饮不啖拚已矣。宾来宾去无将迎，携榼提壶见好情。谑谈不把苍毛尘，偶语惟禁白玉京。几筵屏帐无家火，鞋袜衣衫多补丁。噫嘻吁！百鸟之语谁能解，百舌鸣冬或报瑞。年来世事怪，反常常反怪。安得公冶来，为鸟译出令人快。我所解者提胡卢，枝头劝我邻家沽。提胡卢，不知吾，少青蚨。"
        },
        {
            "标题": "筠石篇",
            "作者": "徐渭",
            "内容": "片石插寒塘，泠泠箭竹黄。谁提数寸管，坐到一秋长。\n我亦耽清致，传闻今几霜。翻飞乏羽翼，那得到君旁。\n想见莓苔绿，坐令毛发苍。叠膝嘉肺中，望断云根觞。\n令我操题处，青棘披孤墙。日影淡无色，十月梅早芳。\n欲折以寄远，无此长臂攘。料理竹下人，应少寒枝香。"
        },
        {
            "标题": "石门篇赠邵大佩",
            "作者": "徐渭",
            "内容": "君不见邵大佩，家住石门天所买。两峰挟汉扶太阳，十里为波到沧海。见君四明西郭外，主人楼居清水带。一夜高论悬河流，四壁古文蠹鱼坏。却说邵君赤城客，挟策从师岁三改。绿袖青衿美少年，骑龙策凤专相待。邵君敛衿如欲前，自言家住石门边。仙人不去桃花洞，霞气时流芳草筵。须臾抱笔加我手，邀我题诗进我酒。"
        },
        {
            "标题": "寿吴宣府",
            "作者": "徐渭",
            "内容": "近来宣府息烽埃，台吉求生款镇台。笑引双椎胡女拜，传呼万帐令公来。艾年佩鹊宁非早，薇省垂鱼不待推。报与江南春信道，题诗寄处陇梅开。"
        },
        {
            "标题": "中秋后四日游览摩诃法藏诸刹遇雨书某上人房",
            "作者": "徐渭",
            "内容": "晴天不及往禅斋，细雨轻尘拂马来。笑袒袈沙徐下座，莫须踏湿宝公鞋。"
        },
        {
            "标题": "扇中双蝶",
            "作者": "徐渭",
            "内容": "春至百花繁，名园蛱蝶翻。美人将扇扑，拓得一双痕。"
        },
        {
            "标题": "郭某部翁妪两寿",
            "作者": "徐渭",
            "内容": "峨眉西去倚天长，引瑞流虹聚一堂。庞氏鹿门同日隐，窦家桂树接枝芳。\n酒卮共把双鹦鹉，箫侣同骑两凤凰。自古陈家擅西蜀，何如今日郭汾阳。"
        },
        {
            "标题": "水仙兰竹",
            "作者": "徐渭",
            "内容": "水仙丛竹挟兰英，总是湘中三美人。莫遣嫦娥知此辈，定抛明月下江津。"
        },
        {
            "标题": "水仙兰",
            "作者": "徐渭",
            "内容": "自从生长到如今，烟火何曾著一分。湘水湘波接巫峡，肯从峰上作行云。"
        },
        {
            "标题": "边词 其十四",
            "作者": "徐渭",
            "内容": "十八盘南甃沸汤，燕京楼子待梳妆。当时浴起萧皇后，何似骊山睡海棠。"
        },
        {
            "标题": "水仙杂竹",
            "作者": "徐渭",
            "内容": "二月二日涉笔新，水仙竹叶两精神。正如月下骑鸾女，何处堪容食肉人。"
        },
        {
            "标题": "顺昌道中新晴",
            "作者": "徐渭",
            "内容": "解辔投山屋，束鞍闻曙鸡。风云留宿雨，花草踏晴泥。\n晓峡喧溪路，春沙泛马蹄。遥知武夷曲，只在乱峰西。"
        },
        {
            "标题": "四张歌张六丈七十",
            "作者": "徐渭",
            "内容": "开元之唐有张果，乃云生长陶之唐。师汉帝者张子房，子房之后有张苍。张苍之龄百余许，老无牙齿只吃乳，夜夜枕前罗十女。子房辟穀祈不死，先师黄石公，后约赤松子。张果骑驴驴是纸，明皇药果杯酒里。果齿焦黑如漆米，起取如意敲落之，新牙排玉光如洗。三郎惊倒谓玉环，我欲别尔渡海寻三山。玉环泪落君之前，梨花春雨不得干。繄彼三仙人，是君之祖君是孙。今年己丑腊嘉平，正君七十之生辰。三祖消息虽寥寥，桃仁传种还生桃。况君作诗句多警，又如尔祖张三影。三影诗翁八十余，此时特娶如花姝。正宜七十张公子，夜夜香衾比目鱼。"
        },
        {
            "标题": "诸友画八景送马先生之安福索赋 其二 禹穴",
            "作者": "徐渭",
            "内容": "师是马迁才，探奇禹穴来。重临江水阔，好灌豫章材。"
        },
        {
            "标题": "送兰公子（阿翁学师也。扬州人）",
            "作者": "徐渭",
            "内容": "耶溪芹藻色，相伴秋荷老。公子朅重来，伤心那可道。会日苦无多，相别一何早。八月广陵涛，一叶渡残照。"
        },
        {
            "标题": "送许职方出知建昌",
            "作者": "徐渭",
            "内容": "廿年才出守，曾不见几微。入署筹戎马，归斋礼布衣。\n夏官征火月，榴影卧银鞿。定得麻姑信，浔阳赤鲤飞。"
        },
        {
            "标题": "送啸上人之五台",
            "作者": "徐渭",
            "内容": "白下珠林最有名，忽来燕赵作游僧。春风大众迷花雨，夜壑孤藤看佛灯。\n巳办一瓢相伴去，其如多病不能兴。归来只洗双荷叶，听学文殊演上乘。"
        },
        {
            "标题": "送刘君",
            "作者": "徐渭",
            "内容": "南雁正北归，君今复南去。羽族如避炎，君胡故触暑。嗟哉失路人，安所避辛苦。而我亦同之，临歧泪如雨。"
        },
        {
            "标题": "送钱丞之沛邑",
            "作者": "徐渭",
            "内容": "君衔佐邑命，拂曙出都门。饯席临花设，征帆度柳分。\n歌风台上酒，芒砀妇边云。千古搜遗事，应从野老闻。"
        },
        {
            "标题": "京中送友人南归",
            "作者": "徐渭",
            "内容": "不道归真急，翻嫌握手迟。绿蝇秋渐少，黄鸟日相思。\n以我尚未去，问君来几时。答言春尽后，北雁与同飞。"
        },
        {
            "标题": "送高叟入燕",
            "作者": "徐渭",
            "内容": "少小幽燕客，重游白发多。人钦旧然诺，客和古悲歌。\n红叶淮流舫，黄尘沛县骡。向来沽酒处，留得几娇娥。"
        },
        {
            "标题": "写竹拟送友人之官长沙",
            "作者": "徐渭",
            "内容": "无不长沙吊贾生，贾生也自吊灵均。头陀暗里争餐鲙，却把乾鱼哭向人。"
        },
        {
            "标题": "送杨子甘复之京",
            "作者": "徐渭",
            "内容": "我宾尔主各匆匆，北去南来等断蓬。何事得无长太息，此生宁有再相逢。\n黄尘敢避骡蹄蹴，红泪初乾马鬣封。不但别离才苦恼，时时悲喜戏场中。"
        },
        {
            "标题": "会稽训吴先生母九十出册索题",
            "作者": "徐渭",
            "内容": "瑶池宝箓授长生，九十聊占上寿成。就禄官衙随地往，承欢綵服几回更。\n筵中巳觉留春住，烛下犹能记夜行。自喜当年曾教子，白头亲得见传经。"
        },
        {
            "标题": "送郑职方",
            "作者": "徐渭",
            "内容": "高皇宝鼎北平迁，羽卫犹屯万灶烟。养虎最宜防猝饿，调鹰莫更使多眠。长江水绿千矛闪，大树旗红一的县。匹马不嘶穿垒过，知君此际气翩翩。"
        },
        {
            "标题": "朱伯子以恩贡首选北上送之",
            "作者": "徐渭",
            "内容": "宝阼风云应六龙，丹霄烟雾矫双鸿。君王虎观才陪辇，女弟蛾眉早入宫。\n梨栗可嘲彭泽子，贤良交辟大冯公。黄门慎莫催廷对，正在从容论及侬。"
        },
        {
            "标题": "别罗仲文",
            "作者": "徐渭",
            "内容": "北去无人伴，难为孤旅情。赠我一童子，遂成千里行。\n牡丹须绿叶，白壁任苍蝇。俗谚犹如此，令人感慨生。"
        },
        {
            "标题": "客饷我笋脯一小筐稚而甘澹拟谢",
            "作者": "徐渭",
            "内容": "晨觞急十斟，笋脯美辽参。玉版禅师韵，黄冠道士簪。\n山存仍受虎，春代并更禽。箨畔夫将妇，随农插绿针。"
        },
        {
            "标题": "唐伯虎古松水壁阁中人待客过画",
            "作者": "徐渭",
            "内容": "南京解元唐伯虎，小涂大抹俱高古。壁松水阁坐何人，若论游鱼应著我。"
        },
        {
            "标题": "唐伯虎画崔氏且题次其韵",
            "作者": "徐渭",
            "内容": "彷佛相逢待月身，不知今夕是何辰。行云总作当年散，胡粉空传半面春。\n嫁后形容难不老，画中临榻也应陈。虎头亦是登徒子，特取妖娇动世人。"
        },
        {
            "标题": "桃叶渡 其二",
            "作者": "徐渭",
            "内容": "忆渡桃叶时，绿杨娇粉面。丈水五石泥，好影照不见。"
        },
        {
            "标题": "次韵仲房瑞雪之什与方衡州大夫并呈幕府",
            "作者": "徐渭",
            "内容": "占年未慰三农望，祷雪真悬万姓忧。稍喜琼枝撩碧汉，转看银海映神州。\n随车细片疑飞盖，扑马轻团类打毬。坛畔班行应共讶，天心原自答君侯。"
        },
        {
            "标题": "为郑先生题画四首，值大醉",
            "作者": "徐渭",
            "内容": "春雨潇潇醉酒尊，何人命咏牧图浑。溪寒月落牛自渡，老牧醉眼何处村。"
        },
        {
            "标题": "盛懋秋江画董尧年索题",
            "作者": "徐渭",
            "内容": "枫江霁色告无边，故写蓑衣挂钓船。莫笑渔郎多点检，从来风雨起晴天。"
        },
        {
            "标题": "题牡丹竹",
            "作者": "徐渭",
            "内容": "牡丹须绿叶，春早叶难多。莫道扶持少，新篁捧绛罗。"
        },
        {
            "标题": "题水仙兰花",
            "作者": "徐渭",
            "内容": "水仙开最晚，何事伴兰苕。亦如摩诘叟，雪里画芭蕉。"
        },
        {
            "标题": "云门寺题画梅",
            "作者": "徐渭",
            "内容": "浮桥流水雪潺潺，客子来游二月阑。蓓蕾巳青酸满树，梅花只就画中看。"
        },
        {
            "标题": "禅房夜话和韵书付玉公",
            "作者": "徐渭",
            "内容": "一月真时月月真，何须种种别前尘。禅房昨夜灯前话，谁是客人谁主人。"
        },
        {
            "标题": "题雪景画",
            "作者": "徐渭",
            "内容": "幽人凭水槛，钓者挈鱼投。况对千山雪，而无一客留。\n腊酒此时熟，老夫终岁忧。壶公能醉我，跳入画中休。"
        },
        {
            "标题": "水仙 其二",
            "作者": "徐渭",
            "内容": "百品娇春俗却春，一清无可拟丰神。银钿缟袂田家妇，绝粒休粮女道人。"
        },
        {
            "标题": "摩诃庵括子松下听弦上人弹琴",
            "作者": "徐渭",
            "内容": "括子松，知几树，黛色遥遥入云际。上人弹琴坐其底，十指引出七条水。\n松清琴妙听者寒，松叶堆翠成高山。流涛绕殿撼铁板，狮子欲吼复不敢。\n泛声忽歇浮云住，细猱一寸猿腾去。南园玉蝶隔花听，东海金鳷乘雾语。\n颖师一曲悲昌黎，我亦闻弦别鹤悽。悟来忽问无弦旨，指鸣弦鸣须答对。\n是不是，问太史。"
        },
        {
            "标题": "顺昌诸友约陪游武夷后俱不赴道中追忆",
            "作者": "徐渭",
            "内容": "胜游曾许得相亲，独往仍怜旧约频。饮马溪边花照水，更衣树下雨随人。\n青山尽绕官程曲，紫气长留蜕骨神。自识仙踪杳难觅，归来笑说武陵春。"
        },
        {
            "标题": "寿蒲谷方伯",
            "作者": "徐渭",
            "内容": "紫薇行省使，绿蒲谷口人。夙有神仙气，聊随车马尘。\n居深山共远，意适草俱春。驾鹤罗浮顶，行看狎子真。"
        },
        {
            "标题": "蛙声 其一",
            "作者": "徐渭",
            "内容": "绿蒲池畔浑蛮语，明月楼中搅客眠。东海剧谭当此夜，华林一问几经年。\n鸟言雪后人应老，铃杵风吹话自悬。况是含灵苦饶舌，不应聋聩付茫然。"
        },
        {
            "标题": "宛转词",
            "作者": "徐渭",
            "内容": "宛转一臂断，流落二乔轻。覆水巳无及，通家如有情。\n归来妆粉暗，啼罢泪痕清。莫道红裙怯，官家盛甲兵。"
        },
        {
            "标题": "蛙声 其二",
            "作者": "徐渭",
            "内容": "微虫亦藉语言通，细雨黄梅处处同。近水人家喧鼓吹，隔窗灯火课儿童。\n为侬作计无如哑，纵我能听亦似聋。寸草尺蛇须仔细，莫教花落怨东风。"
        },
        {
            "标题": "昙阳 其五",
            "作者": "徐渭",
            "内容": "何事移天竺，居然在太仓。善哉听白佛，梦巳熟黄粱。\n托钵求朝饭，敲锣卖夜糖。"
        },
        {
            "标题": "蛙声",
            "作者": "徐渭",
            "内容": "陂塘科斗书犹易，海国侏儒译较难。草际不知何物语，灯前直听几宵阑。\n榴风为递愁蛇觉，梅雨交喧乱鸭栏。五寸即且留不得，令人为尔发长叹。"
        },
        {
            "标题": "王元章墓",
            "作者": "徐渭",
            "内容": "君画梅花来换米，予今换米亦梅花。安能唤起王居士，一笑花家与杰家。"
        },
        {
            "标题": "王将军再邀观猎予方归越不赴",
            "作者": "徐渭",
            "内容": "车骑环林款客扉，束装初罢曙钟微。西陵自喜扬帆渡，东郭遥怜控马归。\n荒草回堤天共远，鸣镳扑地鸟俱飞。悬知行乐无过此，何事朝朝与愿违。"
        },
        {
            "标题": "雨后观南镇雨瀑",
            "作者": "徐渭",
            "内容": "镇口东西瀑，微流不快人。如何一夜雨，便作两虹嗔。\n蓦地许到海，从天且泻银。龙湫吾老矣，说著尚津津。"
        },
        {
            "标题": "往马水口宿烟麓陀庵",
            "作者": "徐渭",
            "内容": "昔从良涿行，兹山在云际。昨夕宿兹山，云乃出衣袂。四徒夹一舆，两膝拳至鼻。一里转百盘，锯牙不得直。结苇以为庐，削木冒金髻。夜钟但超悬，晨鸡聊一嘒。巉岩既高骞，巑岏复孤厉。回思燕赵时，筑城遏胡骑。安得尽如斯，脱甲开户寐。"
        },
        {
            "标题": "海云次子后其弟海洲死分韵索挽",
            "作者": "徐渭",
            "内容": "五灯留妙偈，百传读高僧。并扫存亡幻，无非傀儡棚。\n天灵仍蜾蠃，百闷付觚楞。肯共欧兜语，年年访越峥。"
        },
        {
            "标题": "马策之奉母住凤凰山下之水楼",
            "作者": "徐渭",
            "内容": "凤凰山下绕清流，策也迎亲住此洲。正好敲冰求尺鲤，倍宜垂雪饭高楼。\n月中醉客摇船夜，露下听虫助竹秋。何日细鳞随网得，招予沽酒柳桥头。"
        },
        {
            "标题": "为郑先生题画四首值大醉 其二 樵",
            "作者": "徐渭",
            "内容": "画里樵夫若个图，腰横片斧月痕初。不堪斫取真梁栋，只好供薪热茗炉。"
        },
        {
            "标题": "为郑先生题画四首值大醉 其三 群牛渡水无牧人",
            "作者": "徐渭",
            "内容": "春雨潇潇醉酒尊，何人命咏牧图浑。溪寒月落牛自渡，老牧醉眠何处村。"
        },
        {
            "标题": "为郑先生题画四首值大醉 其四 吹笛者放舟江壁",
            "作者": "徐渭",
            "内容": "扁舟自分老江湖，秋水长天没野凫。长笛一声裂江壁，欲堕不堕觉画图。"
        },
        {
            "标题": "为郑先生题画四首值大醉 其一 网鱼图群雁迅飞",
            "作者": "徐渭",
            "内容": "撒网打鱼惊雁飞，钓竿閒挂冷鱼矶。醉馀正好割鲜脍，怪杀松鲈画里肥。"
        },
        {
            "标题": "友人索赠刘府公以剿寇受赏",
            "作者": "徐渭",
            "内容": "曹吏分符夜正中，传餐破敌曙初红。经营聊试材官技，赏赐先归指示功。\n乡里徵兵连岁尽，郡边临海一潮通。眼前世事谁长策，此日东南独倚公。"
        },
        {
            "标题": "闻都督再迁山西武宁",
            "作者": "徐渭",
            "内容": "胡床雪夜斗牛裘，亲待回探夜不收。蓟北咽喉此为最，山西将帅尔称优。\n千金粉面捐厮养，百鞘朱提买络头。倒死潇拦姑诺诺，大宛终败匿骅骝。"
        },
        {
            "标题": "蚊声 其一",
            "作者": "徐渭",
            "内容": "南薰吹涨绿胎虫，插喙如芒响不穷。饱嘬巳冯喧夏月，哀吟翻苦怨秋风。\n一城市客朝摊外，百瓮醯鸡晚沥中。施与皮囊枯亦得，只愁无计作家公。"
        },
        {
            "标题": "蚊声 其二",
            "作者": "徐渭",
            "内容": "秋唇应候自应花，夏帐谁能障尔哗。万马迎风飞箭镞，片潮随雨上江沙。\n笼巾较可蒙头睡，傍耳难教借鬓遮。闻道灵符能绝响，欲从勾漏觅丹砂。"
        },
        {
            "标题": "孤山玩月次黎户部韵",
            "作者": "徐渭",
            "内容": "湖水澹秋空，练色澄初净。倚棹激中流，幽然适吾性。\n举酒忽见月，光与波相映。西子拂澹妆，遥岚挂孤镜。\n座客本玉姿，照曜几筵莹。忧时吐高怀，四座尽倾听。\n却言处士疏，徒抱梅花咏。如以径寸鱼，蹄涔即成泳。\n论久兴弥泠，返棹堤逾迥。自顾纵清谈，何嫌麾麈柄。"
        },
        {
            "标题": "伍公祠",
            "作者": "徐渭",
            "内容": "吴山东畔伍公祠，野史评多无定时。举族何辜同刈草，后人却苦论鞭尸。退耕始觉投吴早，雪恨终嫌入郢迟。事到此公真不幸，镯镂依旧遇夫差。"
        },
        {
            "标题": "武林馆中与徐仁卿同宿因赠三首（徐号天峰，",
            "作者": "徐渭",
            "内容": "近来选士爱躯长，共说君家貌不扬。醉后忽呼高枕睡，虎头斜倚黑绳床。"
        },
        {
            "标题": "武林馆中与徐仁卿同宿因赠三首（徐号天峰，",
            "作者": "徐渭",
            "内容": "楼上张灯倒瓦卮，自居东面唤人陪。须臾据案言兵事，鬃帽偏欹横两眉。"
        },
        {
            "标题": "武林馆中与徐仁卿同宿因赠三首（徐号天峰，",
            "作者": "徐渭",
            "内容": "长说边关好试材，幕中进止自须裁。连宵一骑重围里，不见钧州王秀才。"
        },
        {
            "标题": "香山寺僧方荷能诗出其师护松号册索次",
            "作者": "徐渭",
            "内容": "坛畔苍松缀紫苔，远公曾记昔年栽。不教秀色流华屋，只放疏阴覆讲台。\n愁为石化将鳞去，喜作涛鸣杂梵来。却忆吴山五千树，寸秧尽是老龙材。"
        },
        {
            "标题": "子肃再赴戚总戎所未至死于都下",
            "作者": "徐渭",
            "内容": "幕中宾客盛文词，幕府黄金客再持。共拟归来作生计，不堪老去哭相知。\n一春绿草飞蝴蝶，千里黄沙暗鼓鼙。两地分明谁苦乐，游魂莫遣到家迟。"
        },
        {
            "标题": "尽社咏留春者并函寄复赋二首 其二",
            "作者": "徐渭",
            "内容": "西施石上老红茵，贺监湖头款绿蘋。去卜犹能啼故主，风光应亦恋吾人。\n天涯一燕衔花转，酒畔双蛾对雨颦。并是断绳千尺井，大家无计挽银瓶。"
        },
        {
            "标题": "上虞复西溪湖",
            "作者": "徐渭",
            "内容": "岁旱灾无虑，湖还绩永存。他年书北史，此日俨西门。\n赤蹄诸公剡，黄云几处村。桥门圜听者，别纪笑言温。"
        },
        {
            "标题": "校沈青霞先生集醉中作此",
            "作者": "徐渭",
            "内容": "曩昔曾蒙国士待，今朝羍校先生文。纵令潦到扶红袖，不觉悲歌崩白云。"
        },
        {
            "标题": "闻人赏给事园白牡丹 其三",
            "作者": "徐渭",
            "内容": "休量姑射子，不语息夫人。香暗闻龙脑，须黄见蝶身。\n雪腮宜买笑，霜鬓可饶嗔。莫学卢郎妇，题诗谑老人。"
        },
        {
            "标题": "梧阴洗研图",
            "作者": "徐渭",
            "内容": "夏景冬题欲雪辰，翻思炎暑渴生尘。梧桐世上知多少，解得乘凉只此人。"
        },
        {
            "标题": "赵君将买妾戏寄之",
            "作者": "徐渭",
            "内容": "宫髻一鬟堆燕雏，胭脂两朵晕红酥。三千仙子云中有，十五吴姬天下无。"
        },
        {
            "标题": "夏相国白鸥园二首",
            "作者": "徐渭",
            "内容": "词客登临信笔裁，每于花谢笑花开。请观世上看花者，曾见花开不谢来。"
        },
        {
            "标题": "夏相国白鸥园二首",
            "作者": "徐渭",
            "内容": "白鸥池水拍天平，相对琼楼入太清。试问歌台生草处，当时曾许外人行。"
        },
        {
            "标题": "早发仙霞岭",
            "作者": "徐渭",
            "内容": "披衣陟崇冈，日中下未已。雄伟奠两都，喷薄走千里。\n百折翠随人，一望寒生眦。高卑互无穷，参差错难理。\n蔓草结层冰，乔木秀县藟。昼餐就村肆，小结依崖址。\n去壑知几重，刳竿引涧水。回视高峡巅，鸟飞不得比。"
        },
        {
            "标题": "赠相士",
            "作者": "徐渭",
            "内容": "节钺下明州，东随一剑留。帷中占胜色，市上立清秋。\n碧眼胡僧避，青囊道侣求。相逢多暮客，曾见李藩不。"
        },
        {
            "标题": "赋得风入四蹄轻四首",
            "作者": "徐渭",
            "内容": "爱妾换初酬，将军蓦紫骝。飕飕只闻响，阵阵不禁秋。练影难长曳，房星易一流。路旁看不细，多是失回头。¤"
        },
        {
            "标题": "嘉则拟红衫四貌 其二 东山拥伎",
            "作者": "徐渭",
            "内容": "道人道帔剪轻霞，醉卧青楼小伎家。小伎红衫何处买，同是南京杏子纱。"
        },
        {
            "标题": "赋得万绿枝头红一点",
            "作者": "徐渭",
            "内容": "名园树树老啼莺，叶底孤花巧弄春。巳"
        },
        {
            "标题": "仲春有客登西兴镇海楼观潮寄诗答此",
            "作者": "徐渭",
            "内容": "尔眺西陵展妙裁，我依南郭㗳如灰。徐娘洵老多情去，枚叔观涛七发来。\n片锸任埋偿酒业，双鱼长跽正花开。比莱庄上门如水，碧草茸茸抱鹿孩。"
        },
        {
            "标题": "写扇与毬儿",
            "作者": "徐渭",
            "内容": "既巳明珠随口散，谁能明月绕身飞。何时接得裁文锦，送与毬儿作舞衣。"
        },
        {
            "标题": "写竹赠李长公歌",
            "作者": "徐渭",
            "内容": "山人写竹略形似，只取叶底潇潇意。譬如影里看丛梢，那得分明成个字。公子远从辽东来，宝刀向人拔不开。昨朝大战平虏堡，血冷辘轳连鞘埋。平虏之战非常敌，御史几为胡马及。有如大酋之首不落公子刀，带胄诸君便是去秋阮游击。不死虏手死汉法，败者合死胜合优。公子何事常忧愁，一言未了一叹息，双袖那禁双泪流。却言阿翁经百战，箭镞刀锋密如霰。幸余兄弟两三人，眼见家丁百无半。往往弯弓上马鞍，但有生去无生还。只今金玉光腰带，终是铜瓶坠井幹。兼之阿翁不敢说，曾经千里空胡穴。武人谁是百足虫，世事全凭三寸笔。山人听罢公子言，一虱攻腰手漫扪。欲答一言无可答，只写寒梢卷赠君。"
        },
        {
            "标题": "杏花牡丹",
            "作者": "徐渭",
            "内容": "牡丹巳谢三旬馀，为君写取最娇枝。惟应醉里县红壁，当取金钗劝酒卮。"
        },
        {
            "标题": "诸友画八景送马先生之安福索赋 其七 越峥",
            "作者": "徐渭",
            "内容": "师本吴中士，不嫌越峤登。门生客吴夜，也宿虎丘灯。"
        },
        {
            "标题": "集胡贾馆请作乐山诗",
            "作者": "徐渭",
            "内容": "大贾多买笑，惟君独不然。朝朝上山去，夜夜抱云眠。\n阿堵虽绕榻，鸱夷终泛船。一与吾侪饮，悬知非守钱。"
        },
        {
            "标题": "宿长春祠夜半朱君扣榻呼起视月",
            "作者": "徐渭",
            "内容": "长春明月夜阑干，起视当眉尺五间。千里林光俱浸水，一杯江气亦浮山。似闻隔岫吹长笛，欲唤真官语大还。忽忆广寒清冷甚，有人孤佩响珊珊。"
        },
        {
            "标题": "徐州道中寄诸陶两翰君",
            "作者": "徐渭",
            "内容": "敝裘短策去翩翩，昨奉离觞似隔年。目送浮云悲远道，心随飞鸟向遥天。\n河流绕岸纷成渡，马骤将尘踏作烟。客里自甘如此景，不堪持赠玉堂仙。"
        },
        {
            "标题": "土豆",
            "作者": "徐渭",
            "内容": "榛实软不及，菰根旨定雌。吴沙花落子，蜀国叶蹲鸱。\n配茗人犹未，随羞箸似知。娇颦非不赏，憔悴浣纱时。"
        },
        {
            "标题": "宣府教场歌",
            "作者": "徐渭",
            "内容": "宣府教场天下闻，个个峰峦尖入云。不用弓刀排虎士，天生剑戟拥将军。"
        },
        {
            "标题": "雪中骑驴访某道人于观追忆曩日栖霞之约",
            "作者": "徐渭",
            "内容": "昨日雪深驴没蹄，今日雪晴驴可骑。此时去访杨道士，青天犹压杨花垂。太平门外虽多景，莫妙梅花水清冷。栖霞有约不得行，孤负千峰老鸦颈。"
        },
        {
            "标题": "雪中访嘉则于宝奎寺之楼店",
            "作者": "徐渭",
            "内容": "山径寻君重复重，小楼百尺卧元龙。安窗偏向梅花角，去映江天雪数峰。"
        },
        {
            "标题": "送张君会试",
            "作者": "徐渭",
            "内容": "明年此时节，意气何扬扬。但遣马蹄疾，莫愁花路长。\n几多青楼妇，认取旧檀郎。何处最笑指，当垆压酒娘。"
        },
        {
            "标题": "雪竹",
            "作者": "徐渭",
            "内容": "万丈云间老桧萋，下藏鹰犬在塘西。快心猎尽梅林雀，野竹空空雪一枝。"
        },
        {
            "标题": "雪竹 其三",
            "作者": "徐渭",
            "内容": "画成雪竹太萧骚，掩节埋清折好梢。独有一般差似我，积高千丈恨难消。"
        },
        {
            "标题": "雪竹",
            "作者": "徐渭",
            "内容": "雪压烟迷月又蹉，前村昏黑水增波。梅花也自难张主，数尺寒稍奈尔何。"
        },
        {
            "标题": "严先生祠",
            "作者": "徐渭",
            "内容": "大泽高踪不可寻，古碑祠木自阴阴。长江万里元无尽，白日千年此一临。\n我巳醉中巾屡岸，谁能梦里足长禁。一加帝腹浑閒事，何用傍人说到今。"
        },
        {
            "标题": "燕京歌 其二",
            "作者": "徐渭",
            "内容": "绣人须样绣新裘，争看池中活斗牛。及至见时无脚走，各嫦红袖急遮头。"
        },
        {
            "标题": "燕京歌 其六",
            "作者": "徐渭",
            "内容": "千里马来自西南，夷馆朝廷锁钥严。几回欲看无由看，墙外听嘶出屋檐。"
        },
        {
            "标题": "燕京歌 其五",
            "作者": "徐渭",
            "内容": "绿树连云拨不开，忽扶黄瓦出楼台。堤长水阔三千丈，一日惟看一殿回。"
        },
        {
            "标题": "燕京歌 其七",
            "作者": "徐渭",
            "内容": "贡来狮子看曾真，养在西城十四春。更欲乞看云不可，昨朝攫碎菜园人。"
        },
        {
            "标题": "燕京歌 其一",
            "作者": "徐渭",
            "内容": "西北池中有斗牛，人传一挂一时收。要知不是凡鳞介，只看眉潭白两毬。"
        },
        {
            "标题": "燕京歌 其四",
            "作者": "徐渭",
            "内容": "萧后梳妆别起楼，太湖石在水空流。而今楼瓦飘零尽，只乞中官看石头。"
        },
        {
            "标题": "燕京歌 其三",
            "作者": "徐渭",
            "内容": "斗牛何处见英豪，狞眼令人胆不牢。及问当年亲见者，只推雾里见分毫。"
        },
        {
            "标题": "燕子楼",
            "作者": "徐渭",
            "内容": "牡丹春后惟枝在，燕子楼空苦恨生。昨泪几行因拥髻，当年一顾本倾城。分为翡翠笼俱老，讶道泉台伴不成。犹胜分香台上妾，更无一个哭西陵。"
        },
        {
            "标题": "咏画四首 其四 冬",
            "作者": "徐渭",
            "内容": "梅花一万梢，红寺五十里。天晚不到门，雪深没驴耳。"
        },
        {
            "标题": "诸友画八景送马先生之安福索赋 其八 阳明洞",
            "作者": "徐渭",
            "内容": "阳明洞天小，名为道流芳。马融今别去，传经冷石房。"
        },
        {
            "标题": "赋得风入四蹄轻 其四",
            "作者": "徐渭",
            "内容": "赤骥本龙精，行时不是行。看迟八尺影，过急一团声。\n带烙成骈死，嘶盐了此生。孙阳何处是，泪尽太行程。"
        },
        {
            "标题": "杨妃春睡图",
            "作者": "徐渭",
            "内容": "守宫夜落胭脂臂，玉阶草色蜻蜓醉。花气随风出御墙，无人知道杨妃睡。\n皂纱帐底绛罗委，一团红玉沉秋水。画里犹能动世人，何怪当年走天子。\n欲呼与语不得起，走向西屏打鹦鹉。为问华清日影斜，梦里曾飞何处雨？"
        },
        {
            "标题": "赋得风入四蹄轻 其一",
            "作者": "徐渭",
            "内容": "骏马四蹄风，形容有杜公。一尘不动外，千里飒然中。\n白草连天靡，苍鹰蹋翅从。檀溪不须跃，随意过从容。"
        },
        {
            "标题": "赋得风入四蹄轻 其三",
            "作者": "徐渭",
            "内容": "借将从虎物，并去翼龙腓。戍削才辞枥，崩轰巳破围。\n寒呼随踠起，黑旋裹鞍飞。曾听将军说，双双碎铁衣。"
        },
        {
            "标题": "王某部母夫人诗",
            "作者": "徐渭",
            "内容": "太君为寿日，令子在周南。长忆茹荼苦，宁知奉鼎甘。\n孤鸾青镜泪，五凤白头簪。同是为王母，瑶池曲正堪。"
        },
        {
            "标题": "与杨子完夜话京邸",
            "作者": "徐渭",
            "内容": "相别亦巳久，相见情转亲。夜来灯下语，客里梦中身。\n挂席门停盖，徵词马蹴尘。由来汉扬子，元是草玄人。"
        },
        {
            "标题": "养生书成纪事与梦",
            "作者": "徐渭",
            "内容": "黄梁换色道书成，紫甲更来梦里呈。孝妇不冤终有雨，水禽持"
        },
        {
            "标题": "赋得梅柳渡江春",
            "作者": "徐渭",
            "内容": "梅柳亦何知，东皇日夜催。难辞万里远，都向一江开。\n粉黛弄未歇，凋伤倏巳回。犹能胜橘树，褊性不逾淮。"
        },
        {
            "标题": "刈圃",
            "作者": "徐渭",
            "内容": "草蘖始一寸，及壮丈有余。岂直薮即带，兼以馆蚊胥。夜热不可寐，宁止不露居。窃恐值此辈，股髀遭其咀。就中拟厥罪，蚊也尤其渠。其他不出境，惟此远追趋。穿帏眇纨麈，打扑不胜劬。更番以迭进，安得尽屠诛。聚响苦不震，万緌啾婴雏。工者搅梦寐，一夕百起呼。蚊孽固莫逭，草实主其逋。呼童问腰镰，不用安所须。薙此忽如扫，一翅不得储。譬彼塞垣莽，往往伏戎胡。打冰烧其荒，窟穴空妖狐。莫谓野人贱，刈圃非雄图。"
        },
        {
            "标题": "刈圃",
            "作者": "徐渭",
            "内容": "草孽始一寸，及壮丈有馀。岂直薮即带，兼以馆蚊胥。\n夜热不可寐，宁止不露居。窃恐值此辈，股髀遭其咀。\n就中拟厥罪，蚊也尤其渠。其他不出境，惟此远追趋。\n穿帏眇纨麈，打扑不胜劬。更番以迭进，安得尽屠诛。\n聚响苦不震，万鷇啾婴雏。工者搅梦寐，一夕百起呼。\n蚊孽固莫逭，草实主其逋。呼童问腰镰，不用安所须。\n薙此忽如扫，一翅不得储。譬彼塞垣莽，往往伏戎胡。\n打冰烧其荒，窟穴空妖狐。莫谓野人贱，刈圃非雄图。"
        },
        {
            "标题": "每过兖辄拟谒阙里辙阻追赋 其一",
            "作者": "徐渭",
            "内容": "明珠不解舍衣边，日祷骊龙枉自虔。借问儒家怀阙里，何如佛子慕西天。\n片香几买经过日，万木终悬会葬年。只尺翻来一不至，是谁骑马倩谁鞭。"
        },
        {
            "标题": "每过兖辄拟谒阙里辙阻追赋 其二",
            "作者": "徐渭",
            "内容": "约如一竖牧千羊，博取三坟览百王。谁越殷周徵夏礼，独馀江汉写秋阳。\n孙枝岁久龙鳞暗，翁仲霜浓马鬣长。不用今朝愁不至，年年此路自堂堂。"
        },
        {
            "标题": "子臣絮其室之故镜再铸索词",
            "作者": "徐渭",
            "内容": "复收旧鸾魄，来作新蝉耀。临妆人巳亡，倚面向谁照。"
        },
        {
            "标题": "九月朔与诸友醉某子长安邸舍得花字",
            "作者": "徐渭",
            "内容": "满庭山色半阑花，觞曲交飞古侠家。肝胆易倾除酒畔，弟兄难会最天涯。\n不教酩酊归何事，望到茱萸节尚赊。烛暗沟浑都莫虑，近来官道铲堆沙。"
        },
        {
            "标题": "雪中移居 其一",
            "作者": "徐渭",
            "内容": "十度移家四十年，今来移迫莫冬天。破书一束苦湿雪，折足双铛愁断烟。\n罗雀是门都解冷，啼莺换谷不成迁。只堪醉咏梅花下，其奈杖头无酒钱。"
        },
        {
            "标题": "雪中移居 其二",
            "作者": "徐渭",
            "内容": "高雪压瓦轰折椽，跋冻移家劳可怜。长须赤脚泥一尺，买佣呼酒赊百钱。\n饥鸟待我彼檐外，梅花送客此窗前。百苦千愁不在念，肠断茫茫黯黯天。"
        },
        {
            "标题": "乙亥元日雪酌梅花馆 其二",
            "作者": "徐渭",
            "内容": "花叶看虽少，藤稍绕更赊。苍须摇水雪，白玉碾龙蛇。\n碧气将檐薄，浓阴夺竹斜。去年深夏热，特地为予遮。"
        },
        {
            "标题": "乙亥元日雪酌梅花馆 其一",
            "作者": "徐渭",
            "内容": "秋叶巳凋疏，春林积雪初。溪藤不复买，裙练免偷书。\n挂碧来鸣鸟，虽红补破庐。待予新买屋，自种两三株。"
        },
        {
            "标题": "郑本白兔",
            "作者": "徐渭",
            "内容": "噫吁嘻，虾蟆无翼，能载羿妻。宋鹊之捷，宁不能飞。\n人言日广千里，月亦如之。七为楼台三为坻，吴罡斫桂不得睡，帝命牵犬而猎之。\n娄金之宿，徒有光芒。赵简之翟，既以赠将。罡兮持手不得猎，下呼鹊也腾苍苍。\n玉兔告蟆，蟆不得庇。宋鹊上天，玉兔下地。"
        },
        {
            "标题": "东山赌墅图有双鬟侍侧",
            "作者": "徐渭",
            "内容": "闻道东山赌墅年，胭红粉白两婵娟。主人出画催题急，愁擦金钗打翠钿。"
        },
        {
            "标题": "阴风吹火篇呈钱刑部君附书",
            "作者": "徐渭",
            "内容": "阴风吹火火欲燃，老枭夜啸白昼眠。山头月出狐狸去，竹径归来天未曙。\n黑松密处秋萤雨，烟里闻声辨乡语。有身无首知是谁，寒风莫射刀伤处。\n关门悬纛稀行旅，半是生人半是鬼。犹道能言似昨时，白日牵人说兵事。\n高幡影卧西陵渡，召鬼不至毗卢怒。大江流水枉隔侬，冯将咒力攀浓雾。\n中流灯火密如萤，饥魂未食阴风鸣。髑髅避月攫残黍，幡底飒然人发竖。\n谁言堕地永为厉，宰官功德不可议。"
        },
        {
            "标题": "赋得看剑引杯长",
            "作者": "徐渭",
            "内容": "高会莫匆匆，鱼肠把似公。睥睨寸心在，慷慨百壶空。\n客散平原夜，波寒易水风。秦雠不能报，泪落酒杯红。"
        },
        {
            "标题": "阴风吹火篇呈钱刑部",
            "作者": "徐渭",
            "内容": "阴风吹火火欲然，老枭夜啸白昼眠。山头月出狐狸去，竹径归来天未曙。黑松密处秋萤雨，烟里闻声辨乡语。有身无首知是谁，寒风莫射刀伤处。关门悬纛稀行旅，半是生人半是鬼。犹道能言似昨时，白日牵人说兵事。高幡影卧西陵渡，召鬼不至毗卢怒。大江流水枉隔侬，冯将咒力攀浓雾。中流灯火密如萤，饥魂未食阴风鸣。髑髅避月攫残黍，幡底飒然人发竖。谁言堕地永为厉，宰官功德不可议。"
        },
        {
            "标题": "赋得清秋落叶",
            "作者": "徐渭",
            "内容": "白帝乘秋秉素蜺，青娥挟露弄风威。荣枯不敢违天意，摇落偏当寄客衣。\n大漠霜凄随角散，孤城月白伴砧飞。镜中不久繁桃李，愁杀秦川织锦机。"
        },
        {
            "标题": "除夜之作兼答盛交甫璩仲玉赠篇",
            "作者": "徐渭",
            "内容": "野田黄雀羁，脱网任翻飞。安得当今夕，言栖必故枝。\n夜深豭自换，厨静鼠随嗤。特取佳篇诵，青丝了一提。"
        },
        {
            "标题": "与杨子完步浣纱溪梁有怀西施之乡",
            "作者": "徐渭",
            "内容": "明月照江水，截梁与子步。当时如花人，曾此照铅素。江流不改易，月亦无新故。薄云淡杪林，晴沙泛寒露。借言伊人闺，应在烟生处。"
        },
        {
            "标题": "客燕者累月一遇张孺谷于市遽别",
            "作者": "徐渭",
            "内容": "侠客悲歌地，千年喜共君。相逢浑不饮，惜别竟何云。\n貂帽双胡挟，银鞍万柳纷。知君饱文字，岂只醉红裙。"
        },
        {
            "标题": "幕府游武夷九曲令拟诗",
            "作者": "徐渭",
            "内容": "翠盖高牙停曲径，仙宫广乐导清游。风传短吹音还绕，山夹回溪影自流。\n关尹预占函谷气，桃花故引武陵舟。归来别有笙歌拥，看月重登庾亮楼。"
        },
        {
            "标题": "张氏别业八首 其五 小若耶",
            "作者": "徐渭",
            "内容": "别沼分湖水，因名小若耶。水流有大小，却一样荷花。"
        },
        {
            "标题": "设为鱼虾所诘",
            "作者": "徐渭",
            "内容": "啄鹊憎大鸟，无怪吾子然。从臾饱虾鱼，子意一何偏。\n鳞即贱于裸，于羽何择焉。盛冬水如石，胶鬣不得旋。\n孕肠急鞔鼓，张目不得眠。茭菰牙始白，桃花涨春田。\n熨块出累琐，多死渔者筌。鳞褓及鹊鷇，较估谁艰难。\n矧兹网罟酷，百倍鸟有鹯。雏攫子不许，鳞烂子许旃。\n乃乖漆园理，夺蚁与乌鸢。等为一盗耳，何猛此彼宽。\n窃东子则许，窃西子拘钳。波臣诘如此，而我难为言。\n众生递吞噬，此业何时捐。西方古先生，解破万壁坚。\n龙门傥罢跃，飞去好相参。汝或未即去，我姑代彼宣。\n三戒严重杀，五净肉亦权。鹏饱六月息，孝先腹便便。"
        },
        {
            "标题": "鱼虾螺蟹",
            "作者": "徐渭",
            "内容": "鱼虾螺蟹藻萍鲜，一榼新醪一柳穿。不是老饕贪嚼甚，臂枯难举笔如椽。"
        },
        {
            "标题": "渔乐图（都不记创于谁，近见汤君显祖，慕而",
            "作者": "徐渭",
            "内容": "一都宁止一人游，一沼能容百网求？若使一夫专一沼，烦恼翻多乐翻少。谁能写此百渔船，落叶行杯去渺然。鱼虾得失各有分，蓑笠阴晴付在天。有时移队桃花岸，有日移家荻芽畔。江心射鳖一丸飞，苇梢缚蟹双螯乱。谁将藿叶一筐提，谁把杨条一线垂。鸣榔趁獭无人见，逐岸追花失记归。新丰新馆开新酒，新钵新姜捣新韭。新归新雁断新声，新买新船系新柳。新鲈持去换新钱，新米持归新竹然。新枫昨夜钻新火，新笛新声新暮烟。新火新烟新月流，新歌新月破新愁。新皮鱼鼓悲前代，新草王孙唱旧游。旧人若使长能旧，新人何处相容受。秦王连弩射鱼时，任公大饵刳牛候。公子秦王亦可怜，祇今眠却几千年。鱼灯银海干应尽，东海腥鱼腊尽干。君不见近日仓庚少人食，一鱼一沼容不得。白首浑如不相识，反眼辄起相弹射。蛾眉入宫骥在枥，浓愁失选未必失。自可乐兮自不怿，览兹图兮三太息。噫嗟嗟乐哉！愧杀青箬笠。"
        },
        {
            "标题": "渔家四图四首",
            "作者": "徐渭",
            "内容": "渔伴网鱼换酒，渔妇把酒斟翁。邻舍不离水上，对斟只在波中。"
        },
        {
            "标题": "独钓寒江",
            "作者": "徐渭",
            "内容": "大海有鲸鱼，五岳其鼻额。任公钓不来，烦尔一丝雪。"
        },
        {
            "标题": "七十二峰归来书寺壁",
            "作者": "徐渭",
            "内容": "五条挂练玉龙奔，七十二峰鬼斧痕。堕水堕驴都不恨，古来一死博河豚。"
        },
        {
            "标题": "画插瓶梅送人",
            "作者": "徐渭",
            "内容": "苦无竹叶倾三斝，聊取梅花插一稍。冰碎古瓶何太酷，顿教人弃汝州窑。"
        },
        {
            "标题": "与言君饮酒",
            "作者": "徐渭",
            "内容": "今日与君饮一斗，卧龙山下人屠狗。雨歇苍鹰唤晚晴，浅草黄芽寒兔走。酒深耳热白日斛，笔满心雄不停手。"
        },
        {
            "标题": "问军中之系于国用",
            "作者": "徐渭",
            "内容": "吾宗异秦赢，秉德嗜仁义。绵延值盛明，仩版颇齿齿。\n先人秉鱼须，联蝉及诸季。列秩下大夫，往往有三四。\n迨及贤科书，至今时一缀。万木有荣凋，一体互强脆。\n屈指四纪来，挛痹剧一臂。耕者鬻其锄，贾者降为侩。\n士者无一人，慵者倚而待。饱者幸免饥，饥者幸未丏。\n至论胤嗣间，十室九蜂虿。墓寝蒸礿时，顾影兀孤介。\n甚者乏继承，馁鬼满蒿薤。余虽有两儿，性颇仇简册。\n饮牛未渴辰，按项不能俛。缘兹伤后昆，思欲谱先代。\n念彼从戎人，蔓远瓜尚带。况值用也来，举扣其大槩。\n彼衰更倍兹，掷笔为一慨。"
        },
        {
            "标题": "玉簪",
            "作者": "徐渭",
            "内容": "玉簪抽影暗差差，半占荒阶无尽期。小妇将花曾抱粉，饥人望叶拟挑鸱。\n红芙晕脸双俱映，绿髻搔头一不施。定作蛴螬根叶想，化为蝴蝶等儿嬉。"
        },
        {
            "标题": "玉簪花",
            "作者": "徐渭",
            "内容": "老人一扫秋园卉，六片尖尖雪色流。用尽邢州砂万斛，未便琢出此搔头。"
        },
        {
            "标题": "景文至其舅刘所过圜中",
            "作者": "徐渭",
            "内容": "两橐行厨过，清醪溢瓦盆。一行浇郁思，百覆失烦冤。\n笋候人家饭，莺天桃杏村。无由共甥舅，镇日数圜门。"
        },
        {
            "标题": "岳公祠",
            "作者": "徐渭",
            "内容": "墓门朱戟碧湖中，湖上桃花相映红。四海龙蛇寒食后，六陵风雨大江东。英雄几夜乾坤博，忠孝谁家俎豆同。肠断两宫终朔雪，年年麦饭隔春风。"
        },
        {
            "标题": "岳坟",
            "作者": "徐渭",
            "内容": "墓门惨淡碧湖中，丹雘朱扉射水红。四海龙蛇寒食后，六陵风雨大江东。英雄几夜乾坤博，忠孝传家俎豆同。肠断两宫终朔雪，年年麦饭隔春风。"
        },
        {
            "标题": "尽社咏留春者并函寄复赋二首 其一",
            "作者": "徐渭",
            "内容": "社坛高咏集精蓝，大块青阳俨去骖。闻道沉酣剧河朔，只愁风雨送江南。\n筵前旨放勾芒辖，嫁后宁烧玳瑁簪。转眼城南桑树下，更题少妇绕饥蚕。"
        },
        {
            "标题": "为陶工部赠道者",
            "作者": "徐渭",
            "内容": "终是千年鹤，今先返旧城。到家人尚在，入洞云来迎。\n紫气莫西渡，青山留震盟。野夫惭尹喜，却办候关情。"
        },
        {
            "标题": "赠辽东李长君都司",
            "作者": "徐渭",
            "内容": "公子相过日正西，自言昨日破胡归。宝刀雪暗桃花血，铁铠风轻柳叶衣。百口近来余几个，一家长自出重围。禅关夏色炎如此，听罢凄霜杂霰飞。"
        },
        {
            "标题": "省试周大夫赠篇罢归赋此",
            "作者": "徐渭",
            "内容": "十谒九不荐，那能长作儒。江光凌弃壁，关色黯归繻。\n薇蕨求新主，羹汤问小姑。风雷亦何限，终是恼凡鱼。"
        },
        {
            "标题": "丁卯七夕谢兴化公孙海门偕浩上人胡子文饷予以系得牛字",
            "作者": "徐渭",
            "内容": "天上分银汉，人间隔画楼。并时双眼泪，啼断一年秋。\n赠鹊金钗解，辞欢宝带留。莫因河间住，也学祸牵牛。"
        },
        {
            "标题": "送陈君会试",
            "作者": "徐渭",
            "内容": "霜花作钱缀芳草，折荷送客邪溪道。荷乾叶老障啼鸳，不及梅花弄清晓。\n折却梅花赠所知，娥江东边舜江西。封书七尺长髯客，早晚长安白马嘶。\n长安白马去如云，杏花有情要逢君。为君留却花三载，肯倩东风嫁别人。\n去年君来棘墙栅，半醉不醉秋月白。遗我海蚶颗三百，瓦沟一一莹霜雪。\n今年君马向长安，我无一丝挂君鞍。但飞一滴相思泪，万里随风到杏园。"
        },
        {
            "标题": "答赠王山人济川",
            "作者": "徐渭",
            "内容": "忧世惟王子，无鱼歌蒯缑。杀鸡饫贤者，扪虱傲诸侯。\n春雨园蔬涉，秋天剑气浮。赐池元浴马，认得几骅骝。"
        },
        {
            "标题": "元夕先一日诸君俯屐小饮联句盘中枣既各散去余隐括其剩隽而东阳袖珍不胜仿悍此后当咋指",
            "作者": "徐渭",
            "内容": "元夕款灵均，清尊道气殷。盘高惟韭薤，箸下谢膮臐。\n枣自青州至，梅从绿萼芬。抽编阄竞病，振咏响镛鼖。\n既落枝难缀，相黏意转勤。同筐怜昔并，异俎怅今分。\n瘦为干苛日，肥堪冠密云。鸡心望贡篚，羊矢分樵斤。\n老媪腮抟襞，憨娥乳突纁。如瓜粗觉诞，似杵细能匀。\n海荔何劳殿，交梨尚许群。甜先闽橄榄，黄染晋牙龈。\n瘤瘿县襟小，蛴螬啮篆纷。麻皴山顶画，纱绉织边纹。\n似茧初成马，如茸略绽麇。树还珍霹雳，药亦策功勋。\n纂纂荣华句，来来离合文。比心投赤果，塞鼻笑红裙。\n插核花生烛，槌膏气夺芸。葡萄乌累漆，玛瑙紫雕蕡。\n遥忆游燕日，逢渠始沛濆。沿堤倾大斛，摊瓦遍斜曛。\n物价离乡换，人情贵耳闻。壁多俱抵鹊，怪罕共惊羵。\n是险休轻冒，何难且莫云。酒阑张镐兴，韵捍亚夫军。\n彻管笼开羽，穿灯架拗筠。艰难貂尾续，愁杀老弥明。"
        },
        {
            "标题": "长干行 其四",
            "作者": "徐渭",
            "内容": "野鸭鸳鸯姊妹如，打散鸳鸯鸭亦飞。月落沙空俱不见，满江鹅鹳吊雄雌。"
        },
        {
            "标题": "春兴 其六",
            "作者": "徐渭",
            "内容": "昨冬不寐苦夜永，此月新弦喜昼长。柳色未黄寒食过，槐芽初绿冷淘香。\n西池蝌蚪愁将动，北地鞦韆影不忘。描写姬姜三百句，白鱼尽饱小巾箱。"
        },
        {
            "标题": "卢生者地家也复附禅太仆之徒",
            "作者": "徐渭",
            "内容": "括苍高士至，霞气橐中存。青鸟兼术者，夜雪立师门。\n万壑挥如意，三车问老髡。欲穷支陇脉，一剑向昆崙。"
        },
        {
            "标题": "桃花堤上看美人走马",
            "作者": "徐渭",
            "内容": "一镜围湖水，千峰绕梵宫。大娘回剑器，小伎落惊鸿。\n影深穿柳日，蹄响带花风。望断梨腮粉，红尘一道中。"
        },
        {
            "标题": "赋得暗尘随马去",
            "作者": "徐渭",
            "内容": "春夕丽春灯，芳尘似有情。难随罗袜缓，却逐马蹄轻。\n高缕迷鞍浅，低光影镫平。酒家莫留系，一夜遍都城。"
        },
        {
            "标题": "雪粉团",
            "作者": "徐渭",
            "内容": "北斗垂天锦帐横，景阳催妾未鸡鸣。灯昏镜暗妆无准，糁粉过眉与鼻平。"
        },
        {
            "标题": "粉团",
            "作者": "徐渭",
            "内容": "号姨骑马去朝天，淡扫蛾眉真可怜。不识马头毬两串，也如枝上粉团团。"
        },
        {
            "标题": "九马圉人图二圉醉濒堕",
            "作者": "徐渭",
            "内容": "穆王八骏西驰去，造父把辔为之御。此时八骏谁传形，太仓老王太仆卿，刻石嵌在卿之庭。\n马瘦尾尖了无肉，颈长筋绽抽兰甚，俨如蝘蜓缘壁腾。\n谓之为龙特无鳞，此图之马乃九匹。却比八骏多其一，骨耸肉匀亦奇物。\n老眼宁知画者谁，摩挲却是孟頫笔。牧夫九人二人醉，醒者扶之醉不坠。\n河南山东牧马儿，汗酒胡葱醉似泥。此时傥堕无扶持，马且失矣太仆笞。"
        },
        {
            "标题": "雪中粉团",
            "作者": "徐渭",
            "内容": "合蒂芳英弄大寒，风吹一月不能乾。粉肥巳觉垂稍软，雪厚仍烦挂斗团。\n属国节旄迷大漠，虢姨裘马缟长安。春姿一种娇银海，绝胜滇茶兢腊殷。"
        },
        {
            "标题": "万历八年正月三日四日连大雪",
            "作者": "徐渭",
            "内容": "三日四日吹阴椴，为豕为羊骤日车。夜里蝇蛾鸣隙纸，朝来灯月亮檐牙。\n急开门板迷梁鸟，尽讶街心绕沛蛇。唱玉量银过斗柄，埋花没树到天涯。\n但飘琼叶无枝蒂，细碾鮹尘度縠纱。塞北云黄非马集，江南天黑是蝗遮。\n纷纷轻薄方穿市，虩虩粗人巳笑茶。驴影灞桥能几个，凤吹华馆有千家。\n败鸶不热衣如铁，穷巷无烟突似揩。历历空仓蹲饿雀，昏昏积气破寒鸦。\n八条冰柱擎天上，九月春梨压地花。搏象搏狮供一戏，易污易皎竟双瑕。\n懒飞金谷将归蝶，略坠阳城取坏麻。辽海不消貂鼠穴，于阗进断玉场沙。\n只输野老煨炉处，火到梅尖露一叉。"
        },
        {
            "标题": "哀周郑州沛 其一",
            "作者": "徐渭",
            "内容": "莫以拘挛辈，交攻放达偏。穷如知老后，乐似欠年前。\n匣藻鲛俱泣，园花石共迁。伤心能几辈，教我不潸然。"
        },
        {
            "标题": "余君往灵壁许我以石仿菱嘱之",
            "作者": "徐渭",
            "内容": "闻君灵壁去，取石泗滨泓。鲜云割浸里，妙响提抇中。\n言归不出月，一路自槌风。好琢湖菱样，提来挂碧空。"
        },
        {
            "标题": "治冢二首",
            "作者": "徐渭",
            "内容": "明器夜为人，幽宫尽婚婿。此事容有之，要非是常纪。尝闻掘冢徒，自言习见鬼。齿骨满百年，比次作泥委。水银筑长河，鱼膏灯玉几。苦作沙丘仪，未免劫时毁。客有明月珠，一夕失所在。黄金饰椟箱，洵美亦何济。"
        },
        {
            "标题": "黄君书舍在委羽山洞索赋",
            "作者": "徐渭",
            "内容": "委羽本名山，尤奇是洞天。青霄去鸾鹤，白日下神仙。\n二酉藏书室，孤桐对月弦。古陂千顷在，叔度我逢旃。"
        },
        {
            "标题": "治冢二首",
            "作者": "徐渭",
            "内容": "马血为转磷，人血为野火。何为松柏间，赤轮陟如跛。人言鬼炬微，神者赤而大。驺导向空驰，填云盛旗马。枯冢僻且荒，来游则云那。我欲往询之，恐即无可话。隔河闻于菟，黄犊夜在野。一夫呼以驰，炬灭松露泻。¤"
        },
        {
            "标题": "中秋风雨小酌写玉簪复继芭蕉",
            "作者": "徐渭",
            "内容": "玉簪醉写酒馀春，移与芭蕉绝不真。愁绝今宵风雨恶，趁渠留叶与传神。"
        },
        {
            "标题": "中秋雨集金氏园亭次陈思立",
            "作者": "徐渭",
            "内容": "中秋风雨剧凌冯，拂闷觥筹倒一朋。绿桂隔年疏彩晕，银毬终夜断长绳。\n泥深水掌花边鸭，帽落霜颠影外僧。醉后忽呼长剑看，赤鳞乘涨欲飞腾。"
        },
        {
            "标题": "重修乾清宫成迎慈圣再御（辅臣用此题选翰庶",
            "作者": "徐渭",
            "内容": "阊阖重新紫极熙，姬姜再御宝軿移。慈颜既近趋承易，圣体犹冲保护宜。鸟换歌筵前日曲，花繁辇路旧时枝。一人奉养兼天下，大孝鸿名万古垂。"
        },
        {
            "标题": "风雨同沈嘉则辈集金氏牡丹园",
            "作者": "徐渭",
            "内容": "海上来相知，名花集此时。栏干鸣屐齿，风雨乱胭脂。\n湿蝶来何重，残灯去未迟。海棠零落尽，犹可照垂丝。"
        },
        {
            "标题": "钟子投我篆章答此",
            "作者": "徐渭",
            "内容": "定是元常几代孙，朱砂小篆遂专门。谁知老子壁拆路，竟让新郎屋漏痕。"
        },
        {
            "标题": "刘伶锸",
            "作者": "徐渭",
            "内容": "片锸县车锻者谁，定知叔夜为侬锤。柳边几受寒泉淬，花底长陪醉客嬉。\n四大还家何用尔，一时夺彼亦嗔伊。古来兢诧苌弘血，化碧当年若个知。"
        },
        {
            "标题": "哭王丈道中 其二",
            "作者": "徐渭",
            "内容": "歇肉每经月，储粮不数旬。喜花巾拽石，熟果袖分人。\n祝哽虚高席，飞书谢小民。颓波谁便砥，拳石自嶙峋。"
        },
        {
            "标题": "嘉则拟红衫四貌 其四 高楼对雪",
            "作者": "徐渭",
            "内容": "高楼一衲锦毛梭，万玉屏围红叵罗。雪里茶花侬似否，急催滕六剪银河。"
        },
        {
            "标题": "王乡人寻二十年之父榇归自卫辉合其母圹",
            "作者": "徐渭",
            "内容": "寄埋丛冢北邙同，有客求尸万莽中。白骨两乡儿得父，黄泉一笑妪迎翁。\n泪馀指点居亭老，血尽锹函夜壑红。千古灯檠归榇事，莫论真膺总输侬。"
        },
        {
            "标题": "驺虞",
            "作者": "徐渭",
            "内容": "驺虞生猛虎，凤凰产枭鸷。二圣有朱均，太虚亦"
        },
        {
            "标题": "山阳歌醉中赠鲁君",
            "作者": "徐渭",
            "内容": "淮河流水尽芦苇，明府冰清貌苦羸。却说故人禅灶冷，为烹一尺鳜鱼肥。"
        },
        {
            "标题": "旱甚久不应祷再追前韵",
            "作者": "徐渭",
            "内容": "祝融党羲轮，玄冥引车避。课穷燧人苏，徵及枣杏肄。\n辙鲋槁厥赪，坛豭秃其翠。走索华阳逋，沈瘦永难致。\n竟辜烧尾恩，翻仇听角聩。玩愒如不闻，旷瘝秉何义。\n余斋废酒沽，朋祭阻肉馈。方嗤泽畔醒，敢思河朔醉。\n承风独有雌，纳月幸无閟。哽哽向隅悲，咄咄作空字。\n朝筵闻客云，宵锄盗邻澻。云密不东郊，蝀孽复西祟。\n昨孑凛今靡，旧殍理新悴。渐少墦乞骄，而多褐大惴。\n待尽歌有爰，无吪祈尚寐。感此疾威旻，遣以竞病食。"
        }
    ],
    "对话内容": [
        {
            "Type": "宫廷官场对话",
            "Location": "明朝皇宫",
            "Background": "徐渭与朝廷大臣沈炼在朝会上讨论军事策略，徐渭以其丰富的军事知识和独特的见解，引起众人的关注，最终获得了皇帝的赞赏。",
            "Dialogue": "{\n    角色名:沈炼 \n    动作:(微微前倾，目光炯炯)\n    讲话:徐公，近日边疆局势愈发紧张，敌人频频骚扰，然则我大明兵力分散，难以应对。请问徐公在此方面有何高见，如何才能有效平定边地之乱，使我大明再展雄风？\n}\n{\n    角色名:徐渭 \n    动作:(拱手作揖，神情凝重)\n    讲话:沈大人所言极是，边疆之事关乎国运，然不可操之过急。吾以为，首先应当整顿军队，严明纪律，调集精锐之兵，务必令其各尽所能，确保战斗力之最强。其次，应与地方豪杰、土司联络，争取他们的支持与协助，形成合力，共同抵御外敌。此外，战前需详细侦察敌情，掌握敌之动向，倘若能够事先预知敌之行踪，便可提前布置，乘虚而击，方能做到出奇制胜。如此，方能将敌人一举击溃，捍卫我大明之疆域。希望陛下能采纳此策。\n}"
        },
        {
            "Type": "诗词戏剧对话",
            "Location": "山阴书斋",
            "Background": "徐渭在书房与友人吕光滨对饮，吟咏诗词，互相切磋。在酒意酣畅之际，两人对春光与人生感慨，徐渭即兴作诗，表达对时光流逝的惋惜。",
            "Dialogue": "{\n    角色名:吕光滨 \n    动作:(举杯相邀，面带笑容)\n    讲话:徐兄，今日月明风清，不妨来一首诗以助兴，如何？你可有思绪？\n}\n{\n    角色名:徐渭 \n    动作:(微微一笑，抚须沉吟)\n    讲话:光滨兄所言极是，月明之夜，正是吟咏之时。我心中有一首，便是对这春光与人生的感慨：“春光乍泄映庭前，花影摇曳似人妍。时光荏苒如流水，转眼已然数十年。”\\n此生如梦，何必太过留恋？吟咏之间，或许能将这短暂的春光与流逝的岁月化为永恒，留于心间。\n}"
        },
        {
            "Type": "书信交流",
            "Location": "山阴",
            "Background": "徐渭写信给他的学生王㒜，讲述自己对书法和绘画的见解，并鼓励王㒜在艺术上不断追求卓越，力求创新。",
            "Dialogue": "{\n    角色名:王㒜 \n    动作:(坐于书桌前，眉头微皱)\n    讲话:老师，近日我对书法与绘画的技艺有所思考，然而却不知如何更进一步，特求教于您。您能否传授我一些心得，以助我在此领域有所成就？\n}\n{\n    角色名:徐渭 \n    动作:(端坐于案前，目光柔和)\n    讲话:王㒜，书法与绘画，皆需心中有数，手上有功。首先，书法之道，贵在用心，笔墨之间，需尽显自我之气质与风采。常常静心练习，方能使字形生动，意韵深邃。而绘画亦然，需于心中有画，方能得心应手。更应多加观察自然，细致体会万物之美，才可将其融入画中，形成自己的风格。切忌急功近利，宜循序渐进，方能在书画之路上走得更稳、更远。\n}"
        },
        {
            "Type": "家庭市井对话",
            "Location": "山阴市场",
            "Background": "徐渭在市场上与邻里闲聊，谈论本地的风土人情，顺便为家中的长子徐枚挑选一些生活用品，展现出父亲对儿子的关心。",
            "Dialogue": "{\n    角色名:邻居 \n    动作:(微微一笑，目光亲切)\n    讲话:徐先生，今天天气晴好，您今日可有外出之约？听闻您长子徐枚近日在家中，是否有为他准备些生活用品呢？\n}\n{\n    角色名:徐渭 \n    动作:(轻轻点头，神情温和)\n    讲话:正是如此，邻居您说得对。今日正打算去市场上为徐枚挑选一些日常所需之物。作为父亲，虽说家中并无富贵之资，但也希望他能衣食无忧，生活愉快。毕竟，儿子在外求学，日常所需不可少。您若有闲，何不一同前往，顺便聊聊家常，增进邻里之情。\n}"
        },
        {
            "Type": "诗词戏剧对话",
            "Location": "青藤书屋",
            "Background": "徐渭与文学朋友们聚会，共同探讨诗歌的创作，大家即兴作诗，徐渭的才华让在场的朋友们感到惊叹，对他的诗词颇有赞誉。",
            "Dialogue": "{\n    角色名:文学朋友 \n    动作:(举杯邀饮，目光灼灼)\n    讲话:徐兄，今日聚会，能否请你即兴作一首诗，以抒发我们的情怀，何如？\n}\n{\n    角色名:徐渭 \n    动作:(微微一笑，沉思片刻)\n    讲话:诸君既然如此，我便试一试：“春风又绿江南岸，桃花映水似人颜。良辰美景难再得，愿与君共醉长欢。”\\n人生短暂，时光如白驹过隙，唯有在这诗酒之间，才能体会到那份难得的欢愉与惆怅，愿诸君共勉之。\n}"
        },
        {
            "Type": "宫廷官场对话",
            "Location": "明朝王府",
            "Background": "徐渭在王府中向王朝远献上祭文，以表达对王的忠诚与敬意，王朝远对此深表感激，并对徐渭的文采赞不绝口。",
            "Dialogue": "{\n    角色名:王朝远 \n    动作:(坐于案前，面带微笑)\n    讲话:徐先生，今日您所献的祭文，字句铿锵，情感真挚，令我深受感动，实乃文采斐然。您可否细谈其创作背后的思考？\n}\n{\n    角色名:徐渭 \n    动作:(轻轻拱手，神情恭敬)\n    讲话:多谢王大人夸奖，实在是愚者所作，然则思绪万千，故而笔之所至。祭文乃是表达对故人的怀念与敬意，字里行间，寄托着我对往昔岁月的追忆与对未来的企盼。希望能让世人铭记先辈之德，继承他们的精神与思想。此乃我一片心意，愿您能感同身受。\n}"
        },
        {
            "Type": "家庭市井对话",
            "Location": "徐家院落",
            "Background": "徐渭与妻子潘似在院中讨论家庭琐事，潘似关心徐渭的身体和创作，徐渭则安慰她，表示自己会照顾好自己，继续努力创作。",
            "Dialogue": "{\n    角色名:潘似 \n    动作:(端坐于庭前，神情关切)\n    讲话:夫君，今日可有劳累？我见您常在书房中忙碌，难免操心，您可需多加休息？\n}\n{\n    角色名:徐渭 \n    动作:(轻轻摇头，笑意盈盈)\n    讲话:亲爱的潘似，吾虽常在书房劳作，然心中自有乐趣。创作之道，虽有辛苦，然其乐无穷，唯愿能为后世留下一点点滴滴之作，表达我的情感与思考。而你之关怀，实乃我之动力，故我必定会多加保重，愈发努力，以不负你之期望。\n}"
        },
        {
            "Type": "诗词戏剧对话",
            "Location": "长安酒楼",
            "Background": "徐渭与好友李蕙相聚，畅谈诗词，李蕙请教徐渭关于诗词的技巧，徐渭则分享自己创作时的心得与体会。",
            "Dialogue": "{\n    角色名:李蕙 \n    动作:(举杯相邀，目光温柔)\n    讲话:徐兄，今日相聚，能否请您传授我一些诗词的技巧，特求教于您，如何？\n}\n{\n    角色名:徐渭 \n    动作:(微微一笑，深思片刻)\n    讲话:李蕙，诗词之道，乃是心灵与自然的交融。应当多加修炼，细细品味，感悟生活中的点滴美好。可借助大自然之景，抒发自我之情，用简洁而深刻的字句，表达出内心的感受。切忌华而不实，更需真情流露，方能打动人心。希望你能在此方面不断进步，创作出更动人的诗篇。\n}"
        },
        {
            "Type": "书信交流",
            "Location": "山阴",
            "Background": "徐渭给好友陶望龄写信，回忆起昔日的游历与共同的创作经历，表达对友谊的珍惜，并邀请陶望龄再次相聚。",
            "Dialogue": "{\n    角色名:陶望龄 \n    动作:(坐于书桌前，神情温暖)\n    讲话:徐兄，近来可好？我常忆起往昔游历与共创的日子，甚是怀念。您可有闲暇，再次相聚？\n}\n{\n    角色名:徐渭 \n    动作:(微微一笑，神情柔和)\n    讲话:陶兄，承蒙您关心，吾近来尚好。每每回想起与您共度的那些时光，心中便充满温暖与感慨。人间事事如梦，愿我们能在不久的将来再聚首，畅谈往事，共同抒怀。若能再次相聚，定会为你准备丰盛佳肴，亦有诗酒相伴，务必尽兴而归。\n}"
        },
        {
            "Type": "家庭市井对话",
            "Location": "山阴乡间",
            "Background": "徐渭与邻居闲谈，讨论当下的社会变革与民生疾苦，徐渭以诗文作鼓励，倡导大家共同努力，迎接更好的未来。",
            "Dialogue": "{\n    角色名:邻居 \n    动作:(微微一笑，神情亲切)\n    讲话:徐先生，近日听闻乡间发生了不少变革，您对此有何见解？民生疾苦，您可有何良策？\n}\n{\n    角色名:徐渭 \n    动作:(沉思片刻，神情坚定)\n    讲话:邻居所言极是，今时社会变革频繁，民生疾苦确实令人忧心。在此局势之下，吾认为应当积极提倡和谐共处，鼓励乡邻们团结一致，共同面对挑战。唯有众志成城，方能迎来光明未来。作为一名文人，我愿以笔为刀，书写出对社会的思考与期许，激励家乡的百姓共同努力，迎接更美好的明天。\n}"
        }
    ]
}