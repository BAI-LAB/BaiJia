{
    "基本信息": {
        "姓名": "陆深",
        "性别": "男",
        "出生年份": "1477",
        "死亡年份": "1544",
        "享年": "68",
        "朝代": "明",
        "家庭区分": "未详"
    },
    "亲属关系": [
        "陆深的曾祖是陆德衡",
        "陆深的祖父是陆璇",
        "陆深的父是陆平",
        "陆深的继母是翟氏(陆深前母)",
        "陆深的母是吴氏(陆深母)",
        "陆深的妻子是梅氏(陆深妻)",
        "陆深的兄是陆涵",
        "陆深的兄是陆澜",
        "陆深的兄是陆沔",
        "陆深的兄是陆淮",
        "陆深的兄是陆浙",
        "陆深的兄是陆瀹",
        "陆深的兄是陆沂",
        "陆深的弟是陆溶",
        "陆深的弟是陆漠",
        "陆深的弟是陆渭",
        "陆深的弟是陆河",
        "陆深的弟是陆溥",
        "陆深的弟是陆慱",
        "陆深的弟是陆洲"
    ],
    "其他关系": [
        "陆深为李承箕所著书作序",
        "陆深为张诰所著书作序",
        "陆深书序由费采所作",
        "陆深书序由徐阶所作",
        "陆深书序由何良俊所作",
        "陆深墓志铭由夏言所作",
        "陆深为郑洛书作墓志铭",
        "陆深为曹雷作墓志铭",
        "陆深为张鸣凤作墓志铭",
        "陆深为张𬸘作墓志铭",
        "陆深为杨杰作墓志铭",
        "陆深为刘录作墓志铭",
        "陆深为阎睿作墓志铭",
        "陆深为衞璋作墓志铭",
        "陆深为韩纶作墓志铭",
        "陆深为瞿霆作墓志铭",
        "陆深为顾英作墓志铭",
        "陆深为杨廷和作祭文",
        "陆深为乔宇作祭文",
        "陆深祭文由崔桐所作",
        "陆深为郑玉之书、画作跋",
        "陆深为严嵩作临别赠言(送别诗、序)",
        "陆深为伦以训作临别赠言(送别诗、序)",
        "陆深为陈凤梧作临别赠言(送别诗、序)",
        "陆深为路迎作临别赠言(送别诗、序)",
        "陆深为黎凤作临别赠言(送别诗、序)",
        "陆深临别得到崔桐所作赠言(送别诗、序)",
        "陆深行状由唐锦所作",
        "陆深为顾鼎臣作行状",
        "陆深为沈辅作行状",
        "陆深为柴奇作行状",
        "陆深为苏民作行状",
        "陆深致书林俊",
        "陆深致书罗钦顺",
        "陆深致书顾清",
        "陆深致书康海",
        "陆深致书何瑭",
        "陆深致书刘忠",
        "陆深致书陈琳",
        "陆深致书王元正",
        "陆深致书汪伟",
        "陆深致书夏言",
        "陆深致书夏言",
        "陆深致书顾鼎臣",
        "陆深致书王宪",
        "陆深致书方献夫",
        "陆深致书周用",
        "陆深致书朱纨",
        "陆深致书严嵩",
        "陆深致书沈恩",
        "陆深致书李廷相",
        "陆深致书孙承恩",
        "陆深致书徐缙",
        "陆深致书徐献忠",
        "陆深致书曹时中",
        "陆深致书陈克宅",
        "陆深致书杨仪",
        "陆深致书董宜阳",
        "陆深致书董恬",
        "陆深致书顾定芳",
        "陆深致书顾定芳",
        "陆深致书朱衮",
        "陆深致书徐盈",
        "陆深答罗钦顺书",
        "陆深答张琦书",
        "陆深赠诗、文的对象是唐锦",
        "陆深赠诗、文的对象是路迎",
        "陆深赠诗、文的对象是赵廷瑞",
        "陆深收到顾璘的赠诗、文",
        "陆深为俞泰之建筑物题咏、记、命名",
        "陆深为许赞之收藏作跋",
        "陆深为傅珪所作诗文作序",
        "陆深为吴洪所作诗文作序",
        "陆深为萧世贤所作诗文作序",
        "陆深称道王卿之政绩"
    ],
    "入仕信息": [
        {
            "入仕方式": "科举: 进士(笼统)",
            "入仕年份": "1505",
            "入仕年龄": "29"
        },
        {
            "入仕方式": "科举: 乡贡举人",
            "入仕年份": "未详",
            "入仕年龄": "未详"
        },
        {
            "入仕方式": "学校: 生员(庠生)",
            "入仕年份": "未详",
            "入仕年龄": "未详"
        }
    ],
    "别名信息": [
        {
            "别名": "二",
            "别名类型": "行第"
        },
        {
            "别名": "俨山",
            "别名类型": "未详"
        },
        {
            "别名": "俨山",
            "别名类型": "室名、别号"
        },
        {
            "别名": "子渊",
            "别名类型": "未详"
        },
        {
            "别名": "子渊",
            "别名类型": "字"
        },
        {
            "别名": "文恭",
            "别名类型": "未详"
        },
        {
            "别名": "文裕",
            "别名类型": "谥号"
        },
        {
            "别名": "荣",
            "别名类型": "别名、曾用名"
        }
    ],
    "任职信息": [],
    "地理信息": [
        {
            "地名": "上海",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "上海",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "上海",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "上海",
            "地址类型": "籍贯(基本地址)",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "谿山余话",
            "著述年份": "1536",
            "著述角色": "撰著者"
        },
        {
            "著述名称": "传疑录",
            "著述年份": "1536",
            "著述角色": "撰著者"
        },
        {
            "著述名称": "科场条贯",
            "著述年份": "1536",
            "著述角色": "未详"
        },
        {
            "著述名称": "蜀都杂抄",
            "著述年份": "1536",
            "著述角色": "未详"
        },
        {
            "著述名称": "燕间录",
            "著述年份": "1536",
            "著述角色": "未详"
        },
        {
            "著述名称": "俨山纂录",
            "著述年份": "1536",
            "著述角色": "撰著者"
        },
        {
            "著述名称": "玉堂漫笔",
            "著述年份": "1536",
            "著述角色": "撰著者"
        },
        {
            "著述名称": "武宁县志",
            "著述年份": "1543",
            "著述角色": "未详"
        },
        {
            "著述名称": "俨山集",
            "著述年份": "1536",
            "著述角色": "未详"
        },
        {
            "著述名称": "俨山文集:一百卷",
            "著述年份": "1506",
            "著述角色": "未详"
        },
        {
            "著述名称": "俨山文集续集:十卷",
            "著述年份": "1506",
            "著述角色": "未详"
        },
        {
            "著述名称": "书辑三卷",
            "著述年份": "未详",
            "著述角色": "撰著者"
        },
        {
            "著述名称": "古奇器录 一卷",
            "著述年份": "未详",
            "著述角色": "撰著者"
        },
        {
            "著述名称": "金台纪闻 一卷",
            "著述年份": "未详",
            "著述角色": "撰著者"
        },
        {
            "著述名称": "停骖录 一卷 续 三卷",
            "著述年份": "未详",
            "著述角色": "撰著者"
        },
        {
            "著述名称": "燕闲录 一卷",
            "著述年份": "未详",
            "著述角色": "撰著者"
        },
        {
            "著述名称": "春风堂随笔 一卷",
            "著述年份": "未详",
            "著述角色": "撰著者"
        },
        {
            "著述名称": "中和堂随笔 二卷",
            "著述年份": "未详",
            "著述角色": "撰著者"
        },
        {
            "著述名称": "春雨堂杂抄 一卷",
            "著述年份": "未详",
            "著述角色": "撰著者"
        },
        {
            "著述名称": "愿丰堂漫书 一卷",
            "著述年份": "未详",
            "著述角色": "撰著者"
        },
        {
            "著述名称": "河汾燕闲录 二卷",
            "著述年份": "未详",
            "著述角色": "撰著者"
        },
        {
            "著述名称": "同异录 二卷",
            "著述年份": "未详",
            "著述角色": "撰著者"
        },
        {
            "著述名称": "知命录 一卷",
            "著述年份": "未详",
            "著述角色": "撰著者"
        },
        {
            "著述名称": "俨山文集一百卷外集四十卷续集十卷",
            "著述年份": "未详",
            "著述角色": "撰著者"
        }
    ],
    "社会区分": [
        "书法家",
        "[为官者：文]",
        "鉴赏家",
        "工于文"
    ],
    "机构情况": [],
    "经历事件信息": [],
    "财富情况": [],
    "个人简介": [
        "（1477—1544）明松江府上海人，初名荣，字子渊，号俨山。弘治十八年进士二甲第一。授编修。遭刘瑾忌，改南京主事，瑾诛，复职。累官四川左布政使。嘉靖中，官至詹事府詹事。卒谥文裕。工书。有《俨山集》、《续集》、《外集》。 ► 陆深的诗文(596篇)"
    ],
    "诗词文章内容": [
        {
            "标题": "江东竹枝词四首 其四",
            "作者": "陆深",
            "内容": "明月垂杨独树桥，桥西熟酒好良宵。红香细剥莺哥嘴，嫩白鲜羹玉面条。"
        },
        {
            "标题": "夜坐念东征将士",
            "作者": "陆深",
            "内容": "长河乘夜渡貔貅，兵气如云拥上游。大将能挥白羽扇，君王不爱紫貂裘。十二关山齐故国，百年疆域汉神州。不眠霜月闻刁斗，自启茅堂望斗牛。"
        },
        {
            "标题": "扈跸词三十二首 郑州道中二首 其九",
            "作者": "陆深",
            "内容": "宿雨丰泥燕子飞，客心迢递送春归。江河嵩少俱从幸，麦浪翻空柿叶肥。"
        },
        {
            "标题": "谢何登之惠玉兰",
            "作者": "陆深",
            "内容": "扬州何逊最能文，江水东流隔暮云。我有好峰三十六，玉兰花发正思君。"
        },
        {
            "标题": "楝塘",
            "作者": "陆深",
            "内容": "甬东水树清深处，楝花风动黄梅雨。乔木由来世泽家，清溪合有高人主。\n主人本是种德人，种成玉树高嶙峋。青骢白豸风霜古，紫诰金泥雨露新。\n苦县遥宗元姓李，今代闻孙还柱史。弹压争知重有山，门庭不愧清于水。\n绣斧银章使节归，摘花酿酒映斑衣。明堂正要求梁栋，坠子成林大十围。"
        },
        {
            "标题": "临城道中",
            "作者": "陆深",
            "内容": "寒雅成阵掠疏林，晴雪峰头弄夕阴。忆向小窗茶灶下，李成一幅论千金。"
        },
        {
            "标题": "雨后于都司分种红蕉",
            "作者": "陆深",
            "内容": "今日不知来日事，百年枉作万年图。青青一种芭蕉树，春雨敷荣秋雨枯。\n忆昨岁晚雪飞白，都阃门墙映红碧。依稀记得建阳过，南北东西总为客。\n建阳县令薛给事，开尊北堂邀我至。对花云是美人蕉，不怕风霜逞娇媚。\n前月京师附书还，为传给事死谏官。见花怜花为花恼，万丈雪山毛骨寒。\n都司刘郎举武举，每以危言动天子。螭头豹尾不肯留，独鞚花虬行万里。\n万里边庭绝羽书，手种芭蕉三百株。一宵蹄齧苦不戒，粉碎玉人伤绿珠。\n共汝朝来有归兴，细雨沈沈满三径。携锄斸取旧根荄，且种窗前欹枕听。"
        },
        {
            "标题": "南乡子 三",
            "作者": "陆深",
            "内容": "细雨湿秋风。金凤花残满地红。閒蹙黛眉慵不语，情浓。\n旧恨新愁知几重。"
        },
        {
            "标题": "木兰花令 其二",
            "作者": "陆深",
            "内容": "绿油拥盖张槐雨。繁英簇绛烧榴树。无限幽怀午梦馀，忆在江南水风处。"
        },
        {
            "标题": "谒金门 送县侯曹孟辉行取进京",
            "作者": "陆深",
            "内容": "秋正好。一路西风吹早。柳条折尽青山小。咫尺长安道。"
        },
        {
            "标题": "风泉竹石图",
            "作者": "陆深",
            "内容": "启玄圃兮缬群芳，淡容与兮翱翔。望帝子兮极浦，思美人兮潇湘。\n幽篁兮怪石泉，激风兮鸣珰。神舒兮境寂，开药房兮兰堂。\n冠切云兮瑶佩，飧沆瀣兮夜未央。抱贞节兮自媚，日夏烈兮秋霜。\n羌秀色兮可揽，邈江山兮苍苍。游夫君兮太清，跨虎豹兮骑凤凰。"
        },
        {
            "标题": "题来青轩次韵",
            "作者": "陆深",
            "内容": "禅定无来往，尘缘有送迎。每于冠盖入，先动塔铃鸣。\n天近多仙气，山深少世情。极知公为国，未问水云程。"
        },
        {
            "标题": "自清华西行村落间殊胜平畴流水果园竹径骤作乡思",
            "作者": "陆深",
            "内容": "燕麦青青柿叶肥，江南回首正依依。千竿新竹消苍雪，一带遥山深翠微。\n閒任野禽啼樾坞，细分流水绕柴扉。那知身是乘骢客，疑向花前跨鹤归。"
        },
        {
            "标题": "送鹤池出镇贵阳拟铙歌二首 其二",
            "作者": "陆深",
            "内容": "汉武开边到渥洼，张骞奉使上星槎。何如将军今日去，蹀"
        },
        {
            "标题": "二月望晨起",
            "作者": "陆深",
            "内容": "修竹深溪带浅沙，隔篱初见小桃花。东风最是无情物，却与人间管岁华。"
        },
        {
            "标题": "寄南庄",
            "作者": "陆深",
            "内容": "相看无限故园情，独寄西楼向晚晴。秋水一奁天上下，荻花枫叶隔江城。"
        },
        {
            "标题": "重阳后六日登镜光阁五首 其三",
            "作者": "陆深",
            "内容": "曲阑矮几坐晴波，柿子胡桃落叶多。为爱城西好风景，相期一日一来过。"
        },
        {
            "标题": "清明日半轩前丁香盛开偶题",
            "作者": "陆深",
            "内容": "小院回廊曲曲深，为谁频结雨中心。东风吹到第几信，节序俄惊百五临。\n簇簇紫茸如可咽，萧萧华发岂胜簪。故园买去开还早，相伴溪梅水竹林。"
        },
        {
            "标题": "春山辞",
            "作者": "陆深",
            "内容": "登长坂，望故都，辞帝阍兮南骛，渡河梁兮春波。时一去兮难再，怨芳岁兮蹉跎。\n赴山灵兮夙约，返初服兮苧罗。林深兮春暮，草靡兮云和。\n猿避席兮空谷，树开障兮崇阿。左兰兮右芷，牵芙蓉兮鞶萝。\n聊徜徉兮寤叹，澹容与兮啸歌。望佳人兮不可即，眇千里兮伤如何。"
        },
        {
            "标题": "山居八首 其一",
            "作者": "陆深",
            "内容": "十旬高卧画楼东，曲曲阑干面面通。远暝欲成梅子雨，晚凉初动楝花风。"
        },
        {
            "标题": "天津棹歌六首 其六",
            "作者": "陆深",
            "内容": "一沟黑马百泉东，万里黄河五月终。南运未离淮海岸，北船难上吕梁洪。"
        },
        {
            "标题": "天津棹歌六首 其五",
            "作者": "陆深",
            "内容": "船头青雀碧纱帏，樯上黄旗猎猎飞。中贵少年纡蟒玉，南京差遣进龙衣。"
        },
        {
            "标题": "天津棹歌六首 其一",
            "作者": "陆深",
            "内容": "擘除军饷顾长夫，北上南来愁直沽。十只画船如屋大，火忙飞票报前途。"
        },
        {
            "标题": "送鹤池出镇贵阳拟铙歌二首 其一",
            "作者": "陆深",
            "内容": "将军开阃向西南，文渊孔明今成三。草绿辕门春昼永，磊落兵谈如手谈。"
        },
        {
            "标题": "天津棹歌六首 其四",
            "作者": "陆深",
            "内容": "拍拍襟怀泼泼身，南来北去尽通津。何如平地千层浪，无影无形愁杀人。"
        },
        {
            "标题": "张家湾棹歌四首 其四",
            "作者": "陆深",
            "内容": "张湾水出北山头，十里洪身九里洲。惟有老渔知进退，深滩撒网浅滩揫。"
        },
        {
            "标题": "天津棹歌六首 其二",
            "作者": "陆深",
            "内容": "垂杨覆水晚湖平，箬笠蓑衣一棹轻。何处官船初解缆，抄关给廪唱花名。"
        },
        {
            "标题": "张家湾棹歌四首 其三",
            "作者": "陆深",
            "内容": "百年漕运最称能，今岁河洪见未曾。司马中丞新领敕，圣神天子坐中兴。"
        },
        {
            "标题": "天津棹歌六首 其三",
            "作者": "陆深",
            "内容": "满船箫鼓载春归，燕子衔泥掠岸飞。杨柳风多黄鸟健，桃花水涨白鱼肥。"
        },
        {
            "标题": "张家湾棹歌四首 其二",
            "作者": "陆深",
            "内容": "转湾脱堑水生衣，惆怅轻船载月归。约略寄居三百石，尽拈香纸礼天妃。"
        },
        {
            "标题": "扈跸词三十二首 其三十一 良乡行宫候驾",
            "作者": "陆深",
            "内容": "青山叠叠绕行宫，万骑千官四面风。綵绣趋跄灯影下，旂常摇曳月明中。"
        },
        {
            "标题": "扈跸词三十二首 其三十二 发良乡",
            "作者": "陆深",
            "内容": "红日西飞白马东，锦袍织带从官同。亲知相见如相问，日有新诗纪圣功。"
        },
        {
            "标题": "扈跸词三十二首 其三十 赵州闻柏乡驻跸",
            "作者": "陆深",
            "内容": "回銮分日第邮程，御辇常兼四站行。圣旨特怜人马乏，柏乡驻跸道栾城。"
        },
        {
            "标题": "扈跸词三十二首 泊黄河二首 其二十八",
            "作者": "陆深",
            "内容": "元帅旌旗护六飞，河南河北尽光辉。追趋侍从联舟发，欢喜都人大驾归。"
        },
        {
            "标题": "扈跸词三十二首 其二十六",
            "作者": "陆深",
            "内容": "御笔分程意最深，相兼七日到河阴。凡情亦有思乡急，何况君王社稷心。"
        },
        {
            "标题": "扈跸词三十二首 其二十五",
            "作者": "陆深",
            "内容": "谒庙辞陵不尽情，从官有旨许先行。献皇开国分南楚，成祖迁都奠北京。"
        },
        {
            "标题": "扈跸词三十二首 其二十九",
            "作者": "陆深",
            "内容": "兼程通夕雨还风，却望行宫信未通。文武先行遵诏旨，好浮新霁镜光中。"
        },
        {
            "标题": "张家湾棹歌四首 其一",
            "作者": "陆深",
            "内容": "当年海运数朱张，湾泊帆樯正渺茫。帮着擢船愁水涩，隔舱相唤剥南粮。"
        },
        {
            "标题": "扈跸词三十二首 回銮歌四首 其二十四",
            "作者": "陆深",
            "内容": "雨馀江汉长波澜，日照山峰起凤鸾。九鼎已成劳驻跸，万方欢喜颂回銮。"
        },
        {
            "标题": "扈跸词三十二首 其二十七",
            "作者": "陆深",
            "内容": "旧路重经不厌多，龙舟衔尾俟黄河。天心却与人心合，若比来时气更和。"
        },
        {
            "标题": "扈跸词三十二首 其二十二",
            "作者": "陆深",
            "内容": "纯德山前气脉长，太平天子盛还乡。从官文武拖犀玉，靠著青松列两行。"
        },
        {
            "标题": "扈跸词三十二首 从幸显陵三首 其二十",
            "作者": "陆深",
            "内容": "春深南国半阴晴，辇路无尘御盖轻。旋著赐袍忙上马，中官传道驾先行。"
        },
        {
            "标题": "扈跸词三十二首 其二十三 驾还",
            "作者": "陆深",
            "内容": "朝门南上紫坡陀，灯火丛中玉辇过。内侍双吹金觱篥，教坊齐唱御銮歌。"
        },
        {
            "标题": "扈跸词三十二首 其二十一",
            "作者": "陆深",
            "内容": "板轿棕舆渡碧山，涧花岩树影龙颜。云中别有通陵路，䟎过前驱插大班。"
        },
        {
            "标题": "扈跸词三十二首 恭和圣制渡河馀字二首 其十五",
            "作者": "陆深",
            "内容": "渺渺长河万里馀，昔年清澈见游鱼。太平天子南巡日，稳渡龙舟似板舆。"
        },
        {
            "标题": "扈跸词三十二首 其十四",
            "作者": "陆深",
            "内容": "水阔风恬晓露浓，半空云气尽成龙。万方无事君王圣，河伯阳侯次第从。"
        },
        {
            "标题": "扈跸词三十二首 其十九 博望道中小雨",
            "作者": "陆深",
            "内容": "驿路风尘去转轻，楚天云雨近清明。碧油衫袂三分湿，金缕旌旗一半晴。"
        },
        {
            "标题": "扈跸词三十二首 其十六",
            "作者": "陆深",
            "内容": "天皇楼船百尺馀，波神送喜涌蜚鱼。省方问俗勤王政，白叟黄童捧帝舆。"
        },
        {
            "标题": "扈跸词三十二首 其十八 保安道中大风",
            "作者": "陆深",
            "内容": "汉王丰沛壮心多，今上襄樊特地过。花柳尽迎红日近，山云重起大风歌。"
        },
        {
            "标题": "扈跸词三十二首 其十七 晓过御茶房",
            "作者": "陆深",
            "内容": "扎下行厨按四方，嫩黄帏幕下金床。太阳出海高三丈，照见流苏五色光。"
        },
        {
            "标题": "扈跸词三十二首 其七 奉旨三品乘轿",
            "作者": "陆深",
            "内容": "车行历碌骑行徐，早晚谁来问起居。圣旨分明优老大，特教三品用肩舆。"
        },
        {
            "标题": "扈跸词三十二首 其三",
            "作者": "陆深",
            "内容": "师保公侯列署分，敕书先下两将军。清尘雨歇祥风动，抱日常瞻五色云。"
        },
        {
            "标题": "扈跸词三十二首 其十",
            "作者": "陆深",
            "内容": "节物惊心去日多，功名无奈白头何。中兴天子思丰沛，一月官程两渡河。"
        },
        {
            "标题": "扈跸词三十二首 其十二",
            "作者": "陆深",
            "内容": "三月一日春水波，縠纹苔滑送黄河。六龙自有风云翼，飞度中流一睫过。"
        },
        {
            "标题": "扈跸词三十二首 其五 吕堰道中",
            "作者": "陆深",
            "内容": "四际天垂夜气凝，平坡十里万枝灯。风回远戍三更漏，问讯行宫膳未曾。"
        },
        {
            "标题": "扈跸词三十二首 其八 南阳",
            "作者": "陆深",
            "内容": "金字黄旗队队过，云霓偏傍六龙多。星联火炬南阳道，不到黄昏渡白河。"
        },
        {
            "标题": "扈跸词三十二首 驾渡河二首 其十三",
            "作者": "陆深",
            "内容": "积雨新晴河水平，龙舟凤舸午风轻。周王八骏空驰骤，大禹三门正告成。"
        },
        {
            "标题": "扈跸词三十二首 其六 博望道中",
            "作者": "陆深",
            "内容": "天际红云捧节旄，襄阳大堤三丈高。宿雨平添汉江水，军门传向裕州朝。"
        },
        {
            "标题": "扈跸词三十二首 其四",
            "作者": "陆深",
            "内容": "画衣楚楚间青黄，佥点民间俊秀郎。未到御前先教习，递分班次列成行。"
        },
        {
            "标题": "扈跸词三十二首 候驾渡河二首 其十一",
            "作者": "陆深",
            "内容": "豹幡雉尾午风和，万乘时巡南渡河。千尺楼船龙出峡，擢声齐和太平歌。"
        },
        {
            "标题": "扈跸词三十二首 保定候驾四首 其一",
            "作者": "陆深",
            "内容": "翼善冲天白玉绦，团龙鞶绣赭黄袍。山陵南去三千里，紫气红尘一骑高。"
        },
        {
            "标题": "逢方仲敏侍御二首 其一",
            "作者": "陆深",
            "内容": "花骢高载玺书行，忆在华亭政有声。尘土相逢浑不识，聊从陌上各通名。"
        },
        {
            "标题": "南旺湖",
            "作者": "陆深",
            "内容": "南旺湖中水接天，南旺湖上多渔船。榔声刮地风声急，赤鲤乌鱼不论钱。"
        },
        {
            "标题": "沛县二首 其一",
            "作者": "陆深",
            "内容": "人言捧土塞黄河，丞相开河怨亦多。晓日卧龙冈上望，白沙如绣涌层波。"
        },
        {
            "标题": "邃庵挽歌二首 其一",
            "作者": "陆深",
            "内容": "出当紫塞入黄扉，重去重来复暂归。今日竟从何处去，长江空绕万山围。"
        },
        {
            "标题": "扈跸词三十二首 其二",
            "作者": "陆深",
            "内容": "乘鸾跨凤贯鱼随，日射行宫近午时。密密柱头黄幄竖，重重轩盖绣帘垂。"
        },
        {
            "标题": "桂洲夜宴出青州山查荐茗色味佳绝",
            "作者": "陆深",
            "内容": "岩背山椒一万株，青州糖毬天下无。火龙行雨归东海，抛却红明颔下珠。"
        },
        {
            "标题": "沛县二首 其二",
            "作者": "陆深",
            "内容": "山东列郡尽王臣，汉室公卿俱负薪。侍臣欲献河清颂，天运中兴属圣人。"
        },
        {
            "标题": "邃庵挽歌二首 其二",
            "作者": "陆深",
            "内容": "金书铁劵是何时，空复人传翰墨师。唯有铭旌题道号，更无一字上丰碑。"
        },
        {
            "标题": "逢方仲敏侍御二首 其二",
            "作者": "陆深",
            "内容": "依依把袂逐多情，为问何时下玉京。报道圣躬添万寿，南郊大礼庆初成。"
        },
        {
            "标题": "闺词四首 其四",
            "作者": "陆深",
            "内容": "薰笼百和晓妆残，起探阴晴绕石阑。折得梅花无寄处，自怜纤指怨深寒。"
        },
        {
            "标题": "王兵宪于泽以二力士送予遣还二首 其一",
            "作者": "陆深",
            "内容": "雕弓羽箭烂银鞶，白马朱缨错绣鞍。踏雪护行三百里，一行骑射万人看。"
        },
        {
            "标题": "又闺词四首 其二",
            "作者": "陆深",
            "内容": "池馆残妆坐晚凉，自将金弹打鸳鸯。打得鸳鸯各飞去，白莲花度并头香。"
        },
        {
            "标题": "又闺词四首 其三",
            "作者": "陆深",
            "内容": "帘下风来月影过，萧萧梧叶下庭柯。起看凤历论时令，夜刻如今未当多。"
        },
        {
            "标题": "清河东渡",
            "作者": "陆深",
            "内容": "乳鸭苗鱼促刺稠，紫茸翠带弄轻柔。渡船人语回风细，疑是江南小埠头。"
        },
        {
            "标题": "又闺词四首 其一",
            "作者": "陆深",
            "内容": "庭锁繁花昼景长，绣针刻晷记春光。行天嫌杀金乌懒，到得黄昏怯上床。"
        },
        {
            "标题": "闺词四首 其二",
            "作者": "陆深",
            "内容": "水阁看花怕到迟，白罗团扇手忘持。多情更向侍儿说，庭院深深称赌棋。"
        },
        {
            "标题": "王兵宪于泽以二力士送予遣还二首 其二",
            "作者": "陆深",
            "内容": "红袍白面好儿郎，燕赵豪华独擅场。赠汝长缨三百尺，楼兰西去缚名王。"
        },
        {
            "标题": "又闺词四首 其四",
            "作者": "陆深",
            "内容": "娇娥自画晓鸦蟠，独对梅花拄颊看。直到夜深眠不得，衾笼芸火斗严寒。"
        },
        {
            "标题": "闺词四首 其三",
            "作者": "陆深",
            "内容": "晚妆重整翠花钿，满指兰膏试碧泉。欲向姮娥诉恩怨，人间天上共孤眠。"
        },
        {
            "标题": "闺词四首 其一",
            "作者": "陆深",
            "内容": "背人憔悴转回廊，试折花枝比淡妆。不忍问春深几许，芭蕉新绿过东墙。"
        },
        {
            "标题": "县斋春宴",
            "作者": "陆深",
            "内容": "蓬莱方丈像三山，舞象驯狮效百蛮。人自东郊向南郭，春从天上到人间。"
        },
        {
            "标题": "寄江都旧友",
            "作者": "陆深",
            "内容": "平山堂外蜀冈长，十里楼台隐夕阳。更爱缘溪茅屋好，与君相约住维扬。"
        },
        {
            "标题": "元旦试笔二首和柴德美 其一",
            "作者": "陆深",
            "内容": "天门次第列中官，御幄含风春尚寒。拜罢两班文共武，相逢屈指计迎銮。"
        },
        {
            "标题": "节妇吟",
            "作者": "陆深",
            "内容": "深闺独抱旧分铜，泪逐黄昏怨晓风。惟有五更孤枕梦，尚将膏沭到飞蓬。"
        },
        {
            "标题": "鳌峰草堂歌十首 其十",
            "作者": "陆深",
            "内容": "莫倚高歌莫著书，秋风病骨夜窗虚。海门近傍鳌峰起，锦字封题侯鲤鱼。"
        },
        {
            "标题": "鳌峰草堂歌十首 其八",
            "作者": "陆深",
            "内容": "山公启事孰当前，宣室求才谁少年。一路桃花春水涨，皂旗唯送得归船。"
        },
        {
            "标题": "鳌峰草堂歌十首 其九",
            "作者": "陆深",
            "内容": "群策先皇一网收，虎头高选重龙头。相知赖有倪宽在，与汝一时成去留。"
        },
        {
            "标题": "元旦试笔二首和柴德美 其二",
            "作者": "陆深",
            "内容": "帝德唯天仰日新，圣经书法重王春。青阳应律方东令，翠辇临边正北巡。"
        },
        {
            "标题": "鳌峰草堂歌十首 其七",
            "作者": "陆深",
            "内容": "新裁道服绿罗寒，别有乌霞制作冠。后夜相思长琐月，酒徒诗伴满长安。"
        },
        {
            "标题": "鳌峰草堂歌十首 其五",
            "作者": "陆深",
            "内容": "早年慕道世情疏，乞得青山背郭居。不为登楼赋王粲，文园真有病相如。"
        },
        {
            "标题": "鳌峰草堂歌十首 其一",
            "作者": "陆深",
            "内容": "闽山南去是鳌峰，鳌峰草堂多卧龙。春随花路八千里，天锁烟霞十万重。"
        },
        {
            "标题": "步虚词四首 其三",
            "作者": "陆深",
            "内容": "芙蓉花下石阑干，茅屋空山生早寒。养得一双朱顶鹤，有时骑向碧云端。"
        },
        {
            "标题": "鳌峰草堂歌十首 其四",
            "作者": "陆深",
            "内容": "平生最爱方思道，方外更交孙太初。作吏隐居非我意，南巡新上万言书。"
        },
        {
            "标题": "书扇",
            "作者": "陆深",
            "内容": "露下瑶空雁有期，高楼凝望已多时。隔江一片芙蓉树，欲采红芳寄所思。"
        },
        {
            "标题": "鳌峰草堂歌十首 其六",
            "作者": "陆深",
            "内容": "北来京国住三年，南去青山得似前。试问孤猿与孤鹤，为谁消瘦为谁怜。"
        },
        {
            "标题": "鳌峰草堂歌十首 其二",
            "作者": "陆深",
            "内容": "谷口子真归计成，少陵老人歌北征。五月南风吹海雨，碧山无数荔枝明。"
        },
        {
            "标题": "步虚词四首 其二",
            "作者": "陆深",
            "内容": "风露满山深翠微，暗尘不上芰荷衣。夜来拄杖成龙去，斜倚枯藤送落晖。"
        },
        {
            "标题": "鳌峰草堂歌十首 其三",
            "作者": "陆深",
            "内容": "御堤杨柳春日迟，折尽长条更短枝。天上初抛祠部禄，山中谁送草堂赀。"
        },
        {
            "标题": "步虚词四首 其四",
            "作者": "陆深",
            "内容": "溪后溪前路百盘，白云常护礼星坛。麻姑使者传书到，一派箫声双紫鸾。"
        },
        {
            "标题": "风入松 山居冬晓和胡赜庵祭酒韵",
            "作者": "陆深",
            "内容": "溪山如画客初归。年近古来稀。疏篱曲径霜天晓，江梅早、已放南枝。\n近日过从绝少，连朝卧起偏迟。"
        },
        {
            "标题": "寄题张氏南庄",
            "作者": "陆深",
            "内容": "鹤坡南望水如天，亦有人家似辋川。莼菜鲈鱼无恙否，几时来泛季鹰船。"
        },
        {
            "标题": "题南庄号",
            "作者": "陆深",
            "内容": "背倚青山面水田，草堂修竹向阳天。夜深南斗当窗见，雨后薰风掠燕翩。\n牧笛农歌俱负郭，西成东作总丰年。主人爱打蒲团坐，一卷庄生秋水篇。"
        },
        {
            "标题": "和安鸿渐登楼曲四首 其一",
            "作者": "陆深",
            "内容": "登楼览春晖，春晖可怜晚。所思在天涯，欲往道里远。"
        },
        {
            "标题": "和安鸿渐登楼曲四首 其二",
            "作者": "陆深",
            "内容": "日夕倚楼望，行人归未归。断魂与残梦，相逐雁南飞。"
        },
        {
            "标题": "赠别安鸿渐给舍四首 其二",
            "作者": "陆深",
            "内容": "缱绻夫如何，欲语不出口。冥冥云中禽，菀菀道傍柳。\n炎暑方载途，客行日弥久。山川气候更，风雨昏旦有。\n毋为人所先，宁为人所后。"
        },
        {
            "标题": "赠别安鸿渐给舍四首 其三",
            "作者": "陆深",
            "内容": "青城多异境，蛾眉隐新月。巴江从中来，纡曲如一发。\n秋气劲楩楠，春阳长薇蕨。地高鱼鸟閒，天近星斗没。\n行归及桑梓，山川共辉发。"
        },
        {
            "标题": "和安鸿渐登楼曲四首 其四",
            "作者": "陆深",
            "内容": "楼头红粉妆，楼下紫骝马。两处总相思，无言泪成把。"
        },
        {
            "标题": "出北郊候入金绳寺独坐",
            "作者": "陆深",
            "内容": "初过城阴驷马桥，缘溪水竹正萧萧。得闲岂恨流年晚，爱客浑忘去路遥。\n风捲旆旌驱陆海，天寒楼阁霁烟霄。南中景物长妍丽，囊底无劳叹皂貂。"
        },
        {
            "标题": "和安鸿渐登楼曲",
            "作者": "陆深",
            "内容": "团圆三五夜，待月上高楼。谁知风共雨，又妒一年秋。"
        },
        {
            "标题": "和安鸿渐登楼曲四首 其三",
            "作者": "陆深",
            "内容": "雪后楼偏好，青山破白看。客衣无奈薄，高处许多寒。"
        },
        {
            "标题": "赠别安鸿渐给舍四首 其一",
            "作者": "陆深",
            "内容": "西驰万里道，送子不及远。万里非所嗟，觐子恐岁晚。\n青青蚕丛山，历历太行坂。素冠集流尘，客子中夜饭。\n驱车当周行，相顾各缱绻。"
        },
        {
            "标题": "安鸿渐赠诗兼惠红酒狐裘途中和答",
            "作者": "陆深",
            "内容": "恭承帝遣出词林，珍重高怀抵万金。醇酒巳从心醉后，绨袍何止故情深。\n秦关日月时分照，辽海风云忽送阴。一路画图随马首，据鞍聊得继高吟。"
        },
        {
            "标题": "送顾生文美游瑞安",
            "作者": "陆深",
            "内容": "碧峰黄叶酿高秋，满架图书手校雠。见说远游南海去，好随龙气望瀛洲。"
        },
        {
            "标题": "乘月行定州道中有怀表弟顾世安",
            "作者": "陆深",
            "内容": "绝爱丰标玉有烟，故园分袂已多年。如何今夜春宵月，辜负金台共被眠。"
        },
        {
            "标题": "赠别安鸿渐给舍四首 其四",
            "作者": "陆深",
            "内容": "君还江水源，我去江水委。江中多鲤鱼，尺素来万里。\n遥涉岷汉流，复泳沅湘沚。海门何浩荡，但恐风波起。\n江干候鲤鱼，秋高水瀰瀰。"
        },
        {
            "标题": "开河待闸苦热",
            "作者": "陆深",
            "内容": "长江无六月，此语为谁传。筠簟纱厨里，何人不可怜。\n我家本在三江上，竹树成行更森爽。画阁含风蘸水开，仙槎到海随潮长。\n波摇云梦通具区，地接蓬莱与方丈。何似黄尘千尺高，脱巾群饮总称豪。\n银床玉井无由觅，赤脚层冰何处逃。徒闻东郡泉千派，不济南湖水一篙。\n临流欲渡还晞发，待看西岩吐新月。万贯谁缠鹤背轻，一蓬自笑鸠巢拙。\n人间合有清凉方，半捲湘帘坐超忽。君不见陶潜酿秫，两疏赐金。\n罹此毒热，听我吴吟。"
        },
        {
            "标题": "自八月二日至六日皆大潮成巨浸颇得奇观",
            "作者": "陆深",
            "内容": "爱看秋水坐斜曛，汗漫东来昔未闻。风送潮头喷积雪，波连天际贴层云。\n高声疑有蛟龙怒，远影空迷鹳鹤群。安得此心无一事，南华经里老遗文。"
        },
        {
            "标题": "微雨出城赴南泉宪长草堂之招偶述",
            "作者": "陆深",
            "内容": "冲云重作草堂游，庭树青黄湿未收。子美有灵终恋蜀，孔明无计为安刘。\n何须往事千年恨，自爱长江万里流。老去诸缘看渐尽，每逢知己胜封侯。"
        },
        {
            "标题": "雪村晚酤图",
            "作者": "陆深",
            "内容": "崆峒万木冻不僵，琼瑶一片埋夕阳。云安道上少行客，百花潭西封草堂。\n桥回溪转疑无路，前村依稀后村暮。时见青帘猎猎招，如闻白雁翩翩度。\n天涯摇落空岁华，翠微自有高人家。林端红叶饱茶灶，梁上青蚨挑画叉。\n一斗鹅黄正堪买，拍浮好怀同北海。不来租吏浑无哗，夙约溪翁如有待。\n川源窅窱古人风，幸际车书万国同。床头何用纪岁历，门外但送邮诗筒。\n凭谁致此好气象，必有明君与贤相。托斋先生素心人，悬此一幅高堂上。\n画家画意不画形，当朝戴进最有声。未歌三白呈祥瑞，先兆六符开太平。"
        },
        {
            "标题": "晓发北津将过庆宁会郑方斋通守",
            "作者": "陆深",
            "内容": "初破桃花浪，遥过杜若洲。禹功今尚在，江水正东流。\n浩荡蓬瀛路，追随李郭舟。壮心何处极，聊此付春游。"
        },
        {
            "标题": "南窗试笔砚二首 其一",
            "作者": "陆深",
            "内容": "紫阁花深吏散衙，肘悬金印净胡沙。山中亦有閒勋业，拓得兰亭上白麻。"
        },
        {
            "标题": "病后闭关",
            "作者": "陆深",
            "内容": "万里桥边万里身，西风摵摵鬓毛新。天应怜我长为客，事到求名始累人。\n满院苍苔行省宅，一川黄叶大江滨。少陵老去多秋兴，且傍云山结四邻。"
        },
        {
            "标题": "南窗试笔砚二首 其二",
            "作者": "陆深",
            "内容": "减却尘缘六十馀，背山花木面山居。炉烟茗椀春风里，龙尾鸲睛自著书。"
        },
        {
            "标题": "赴储芋西少参中途过陈氏庄避雨",
            "作者": "陆深",
            "内容": "合下陈蕃榻，真成访戴行。燕泥妨马力，花雨弄春晴。\n十里缘江路，中年故国情。不须团盖拥，风澹正云轻。"
        },
        {
            "标题": "伏日自南康郡城登观澜阁",
            "作者": "陆深",
            "内容": "匡庐彭蠡气争雄，一段閒云万顷风。五老地高俱拱北，九江天远总朝东。\n秋期先逐乡心到，眼界聊随野望空。更向青霄问明月，画阑人在水晶宫。"
        },
        {
            "标题": "雨中同严介溪张碧溪怀宋西溪地官联句",
            "作者": "陆深",
            "内容": "今雨怀人一水遥，小堂深竹坐萧萧。江间去棹怜仍驻，台里缄书枉见招。\n剪烛无由联夜榻，裁诗还忆共春瓢。公馀漫有皇华咏，为寄相思趁落潮。"
        },
        {
            "标题": "杨妃病齿图",
            "作者": "陆深",
            "内容": "沈香亭畔催花鼓，华清宫中翠盘舞。瓠犀半启樱桃颗，可是玉鱼偏作仵。\n似将一掬黛娥颦，翻取三郎断肠谱。归来南内情更多，一曲霓裳泪如雨。"
        },
        {
            "标题": "将抵关桥迎涨泊舟北岸待月",
            "作者": "陆深",
            "内容": "簇簇江云妒月明，悠悠沙岸海潮生。渔归别浦风无力，人语孤村夜有声。\n颇费推移为去住，尚劳恩怨是阴晴。兹游逐水留三宿，别近翻多恋别情。"
        },
        {
            "标题": "江南行",
            "作者": "陆深",
            "内容": "仆本江南士，请歌江南篇。江南佳且丽，沃野多良田。\n道旁采桑女，湖中木兰船。礼让季札后，文学言偃前。\n昆山产良玉，自古盛才贤。东通沧海波，西接阖城烟。\n既饶鱼稻利，复当大有年。登眺何郁郁，井市互纠缠。\n商贾竞启关，逋流愿受廛。使君楚邦彦，敷治若烹鲜。\n新从天上来，端坐理徽弦。齐民本同性，嗜好贵有先。\n谷中自虚旷，岂曰声难传。酌酒听我歌，我歌慎勿谖。"
        },
        {
            "标题": "咏蚕食叶图为康修撰德涵作",
            "作者": "陆深",
            "内容": "啖叶势未已，谋生意何愚。但知厌其腹，宁知用其躯。\n恩深报必厚，功高祸与俱。物理固若此，感叹将焉如。"
        },
        {
            "标题": "十日早朝寒甚",
            "作者": "陆深",
            "内容": "寒重春犹勒，风回雪未消。旂常悬日月，殿阁迥云霄。\n卿相恭寅协，君王视早朝。天颜殊有喜，胪唱飏箫韶。"
        },
        {
            "标题": "送顾与成使浙江",
            "作者": "陆深",
            "内容": "江南此去经年别，更欲殷勤不可攀。细雨出城春淡泊，断冰辞岸水潺湲。\n风花碧落莺迁谷，灯火黄昏吏报关。归计越中须作早，石渠诸老待君还。"
        },
        {
            "标题": "戊戌秋明堂礼成庆成宴乐章七首 其三 水龙吟",
            "作者": "陆深",
            "内容": "五色祥云拥六龙。开禁殿，列臣工。主恩皇泽，礼乐象成功。\n文华物采，极天风动。万国来朝贡。"
        },
        {
            "标题": "赤壁歌",
            "作者": "陆深",
            "内容": "我闻赤壁乃是曹刘之战场，襟锁巴蜀，喉控荆襄。\n丹崖插江几千尺，疑是煆烂半面之昆冈。下有波涛走万里，上有椒桂森众芳。\n紫苔斓斑伏虎豹，红云缥缈游凤凰。当时烈烈南风发，北岸舟楫灰飞扬。\n蛟螭失势易为缚，何奈太白多寒光。时移运去疾流电，江山如故天苍苍。\n平生好奇癖山水，梦寐彷佛徒彷徨。昔有苏子瞻，来自白玉堂。\n扁舟夜载七月凉，月明把酒酹周郎。英雄多有恨，涕泪徒浪浪。\n尔来数百载，胜事不可常。陶子五月使潇湘，殷勤请戒十日粮。\n黄州弭节聊徜徉，须凌绝顶出上方。翘扶桑兮俯八荒，清风时来声琅琅，为我一诵秋水章。"
        },
        {
            "标题": "念奴娇 和钱文通公小赤壁",
            "作者": "陆深",
            "内容": "江山阑入，想安排、真个有那神物。谁遣是非泥印定，天际一般赤壁。\n马援怀珠，燕人抱石，此意凭谁雪。曹刘成败，旁观输与豪杰。"
        },
        {
            "标题": "俨山堂迟友",
            "作者": "陆深",
            "内容": "淡烟酿朝冥，细雨含秋姿。独立更延伫，怅望迟所思。\n丽容本绝代，被服何陆离。一为经时别，悲喜极感持。\n徽音寄篇翰，往往追四诗。知己自旷遇，佳会贵及时。\n大业日云远，非子谁与期。"
        },
        {
            "标题": "崇法寺刻竹",
            "作者": "陆深",
            "内容": "养花天气带微寒，林下轻烟制月团。忽过僧寮题竹坐，春醲如酒对琅玕。"
        },
        {
            "标题": "五月十八日代州筹边堂同陈宪副汝正大阅诸生因赠汝正",
            "作者": "陆深",
            "内容": "白马翩翩綵鹤开，牙旗行帐绕层台。一时得共关山胜，他日须收将相才。\n凤阁龙楼俱咫尺，瘴烟蛮雨乍归来。君侯亦是三湘客，莫漫凌云赋楚哀。"
        },
        {
            "标题": "腊庚申雨中步出西郊视葬先兄素庵",
            "作者": "陆深",
            "内容": "和泪北风雨，伤心西郭坟。江声空逝水，山色有浮云。\n未起隆中卧，先修地下文。池塘春又到，南雁不堪闻。"
        },
        {
            "标题": "怀寄乔白岩太宰",
            "作者": "陆深",
            "内容": "吴山楚水谢行舟，望入榆关路转悠。聊向岁寒占纬候，旋看春色动林丘。\n相逢先问尚书履，愿见浑胜万户侯。忆昨过江劳物色，是谁同载上扬州。"
        },
        {
            "标题": "出西郊书感",
            "作者": "陆深",
            "内容": "花香草色遍天涯，团盖风多旭日迟。负郭人家田陌陌，送春心绪柳丝丝。\n未应华发偏怜我，试问流年苦为谁。路绕溪回无限好，何人不起钓游思。"
        },
        {
            "标题": "初夏即事二首 其二",
            "作者": "陆深",
            "内容": "云日阴阴水气凉，园林梅子半青黄。农歌野唱元无谱，和合沧浪意自长。"
        },
        {
            "标题": "初夏即事二首 其一",
            "作者": "陆深",
            "内容": "水亭山馆绿阴肥，渐觉心情与世违。午睡觉来香未烬，一群新燕学交飞。"
        },
        {
            "标题": "木兰花令 其一 初夏即事",
            "作者": "陆深",
            "内容": "清明时候催花雨。人早是红英辞树。愔愔情思碧纱厨，睡起槐阴最深处。"
        },
        {
            "标题": "春分日大风",
            "作者": "陆深",
            "内容": "九十日春分一半，四千里路长风沙。寒衣欲变难为客，晓梦无凭数到家。\n关塞每怜新过雁，山城深护未开花。向阳剩有閒庭院，满意东来吹帐纱。"
        },
        {
            "标题": "成晋驿庭槐繁阴戏为一绝",
            "作者": "陆深",
            "内容": "雨意将云白，山光隐树青。总看行蚁梦，何日报鸡醒。"
        },
        {
            "标题": "春日杂兴二十七首 其二",
            "作者": "陆深",
            "内容": "山中春色二分强，次第开花到海棠。风日一帘初病起，斜摊黄素写官方。"
        },
        {
            "标题": "春日杂兴二十七首 其五",
            "作者": "陆深",
            "内容": "隔江楼阁郁岧峣，掩映繁花更柳条。红日半窗春睡足，独携藤杖过溪桥。"
        },
        {
            "标题": "春日杂兴二十七首 其一",
            "作者": "陆深",
            "内容": "绿杨如线草如茵，紫竹肩舆白叠巾。不是为春禁不得，老来心绪最怜春。"
        },
        {
            "标题": "春日杂兴二十七首 其三",
            "作者": "陆深",
            "内容": "临池草阁背山堂，乳燕泥融补画梁。却按茶经试江水，自开阳羡阅旗枪。"
        },
        {
            "标题": "春日杂兴二十七首 其四",
            "作者": "陆深",
            "内容": "种成修竹倚云看，新筑方塘漾翠寒。一夜落花风信急，隔溪吹折钓鱼竿。"
        },
        {
            "标题": "春日杂兴二十七首 其九",
            "作者": "陆深",
            "内容": "土作坡陀石作岩，晓乘甘雨种松杉。门前日日春潮到，定有双鱼寄一椷。"
        },
        {
            "标题": "春日杂兴二十七首 其八",
            "作者": "陆深",
            "内容": "久忘把镜照容姿，风动屏开见鬓丝。岩背好花浑未发，莫将春色怨迟迟。"
        },
        {
            "标题": "春日杂兴二十七首 其十二",
            "作者": "陆深",
            "内容": "湘帘面面拥孤亭，雨弄春晴草更青。山静日长无一事，倚阑閒看鹤梳翎。"
        },
        {
            "标题": "春日杂兴二十七首 其十四",
            "作者": "陆深",
            "内容": "侍儿日日报花开，白白红红尽手栽。我自白头春自好，莫教风雨便相催。"
        },
        {
            "标题": "春日杂兴二十七首 其十一",
            "作者": "陆深",
            "内容": "春深山馆日如年，品石尝泉各有缘。好客远从云外至，自移尘榻向花前。"
        },
        {
            "标题": "春日杂兴二十七首 其十五",
            "作者": "陆深",
            "内容": "江上高楼隔晚霞，蒲团静结倚窗纱。暗香一道随风力，知是前村枳橘花。"
        },
        {
            "标题": "春日杂兴二十七首 其六",
            "作者": "陆深",
            "内容": "上临风雨下尘氛，一上层台思不群。更爱草深成小坐，摩挲双眼看江云。"
        },
        {
            "标题": "春日杂兴二十七首 其十三",
            "作者": "陆深",
            "内容": "高槐细柳俨成行，远水遥山护草堂。一片浮云飏空碧，半分寒气酿春光。"
        },
        {
            "标题": "春日杂兴二十七首 其十",
            "作者": "陆深",
            "内容": "细雨庭除湿未匀，小山毛骨长精神。呼儿半捲湘帘坐，满涧飞花苦恋春。"
        },
        {
            "标题": "春日杂兴二十七首 其七",
            "作者": "陆深",
            "内容": "重重帘幕护馀寒，拓得兰亭映日看。颇觉近来诸念尽，偏于笔砚遣犹难。"
        },
        {
            "标题": "雨窗春兴四首 其二",
            "作者": "陆深",
            "内容": "听风听雨隔窗纱，爱弄潺湲试早茶。更喜园丁报新事，鱼苗随水上平沙。"
        },
        {
            "标题": "雨窗春兴四首 其一",
            "作者": "陆深",
            "内容": "芳草王孙湿未归，江南凭望转霏微。疏疏密密俱成阵，留住杨花不肯飞。"
        },
        {
            "标题": "雨窗春兴四首 其三",
            "作者": "陆深",
            "内容": "东风吹雨带龙腥，散作春声绕画屏。人倚碧窗初避湿，芸香翻尽太玄经。"
        },
        {
            "标题": "雨窗春兴四首 其四",
            "作者": "陆深",
            "内容": "水心亭馆午风多，别有长条许客过。无数落花红作阵，一篙新雨绿生波。"
        },
        {
            "标题": "丙寅元旦待漏",
            "作者": "陆深",
            "内容": "参横斗转晓相将，迢递宫门漏水长。不见满朝环佩响，坐弹冰泪忆先皇。"
        },
        {
            "标题": "辛夘三月三日再叠前韵三首 其一",
            "作者": "陆深",
            "内容": "百年过半五十五，一春最好三月三。茂林修竹事可续，随柳傍花予素谙。\n暖爱游蜂衙正放，晴看行蚁战方酣。士师何止三宜黜，中散虚传七不堪。"
        },
        {
            "标题": "辛夘三月三日再叠前韵三首 其三",
            "作者": "陆深",
            "内容": "江天十日晴无一，花市残时月过三。卖困送穷方不验，品茶斗草事多谙。\n新资恰有诗千首，旧恨惟凭酒半酣。不是广平心似铁，粉匀香沁更谁堪。"
        },
        {
            "标题": "次韵何仲默别郑山人兼柬李献吉",
            "作者": "陆深",
            "内容": "岁晚同为客，冲寒对别尊。独怜辞帝阙，不羡曳王门。\n行计惟诗卷，相思有梦魂。南还逢李白，怅望几黄昏。"
        },
        {
            "标题": "戊戌冬至南郊礼成庆成宴乐章四十九首 其二 朝天子",
            "作者": "陆深",
            "内容": "满前瑞烟，香绕蓬莱殿。风回韶律鼓渊渊，列陛旌旗绚。\n日至朱躔，阳生赤殿。气融和，彻上玄，历年万千，长庆天宫宴。"
        },
        {
            "标题": "戊戌冬至南郊礼成庆成宴乐章四十九首 其六 凤鸾吟",
            "作者": "陆深",
            "内容": "维皇上天佑圣明，景命宣。五云辉，三台润，七纬光悬。\n协气生，嘉祥见，正万民，用群贤。垂衮御经筵。宵衣勤，政殿礼，圜丘大祀精虔。\n明水洁，苍璧圆。秉周文，承殷荐。眷皇家，亿万斯年。"
        },
        {
            "标题": "戊戌冬至南郊礼成庆成宴乐章四十九首 其一 万岁乐",
            "作者": "陆深",
            "内容": "五百昌期嘉庆会。启圣皇龙飞天位。九州四海重华日，大明朝，万万世。"
        },
        {
            "标题": "戊戌冬至南郊礼成庆成宴乐章四十九首 其三 水龙吟",
            "作者": "陆深",
            "内容": "宝殿金炉瑞霭浮。陈玉案，列珍羞。天花炫彩，照耀翠云裘。\n鸾歌凤舞，虞廷乐奏。万岁君王寿。"
        },
        {
            "标题": "戊戌冬至南郊礼成庆成宴乐章四十九首 其五 四边静",
            "作者": "陆深",
            "内容": "天启嘉祥。圣主中兴正纪纲。颂洋洋，功荡荡。国运隆昌，万载皇图壮。"
        },
        {
            "标题": "戊戌冬至南郊礼成庆成宴乐章四十九首 其八 水龙吟",
            "作者": "陆深",
            "内容": "春满雕盘献玉桃。葭管动，日轮高。熹微霁色，遥映衮龙袍。\n千官舞蹈，钧韶迭奏。曲度升平调。"
        },
        {
            "标题": "戊戌冬至南郊礼成庆成宴乐章四十九首 其十五 殿前欢",
            "作者": "陆深",
            "内容": "瑞云晴霭浮宫殿。一脉阳和转。礼成交泰开周宴。\n凤笙调，龙幄展。天心感格人欢忭。四海讴歌遍。"
        },
        {
            "标题": "戊戌冬至南郊礼成庆成宴乐章四十九首 其十 太清歌",
            "作者": "陆深",
            "内容": "长至日，开黄道。喜乾坤佳气，阳长阴消。奏钧韶音调。\n凤轸律协鸾箫。仰龙颜天日，表如舜如尧。金炉烟煖御香飘，玉墀晴霁祥光绕。\n宫梅苑柳迎春好，燕乐蓬莱岛。"
        },
        {
            "标题": "戊戌冬至南郊礼成庆成宴乐章四十九首 其十二 开天门",
            "作者": "陆深",
            "内容": "九重霄。日转皇州绕。燕天家，共歌鱼藻。龙鳞雉尾彩云高。\n祝圣寿，庆清朝。"
        },
        {
            "标题": "戊戌冬至南郊礼成庆成宴乐章四十九首 其十三 御銮歌",
            "作者": "陆深",
            "内容": "雅奏乐升平。瞻绛阙，集瑶京。黄童白叟喜气盈。讴歌鼓舞四海宁。\n金芝结秀，玉树含英。听康衢，击壤声。帝力难名。"
        },
        {
            "标题": "戊戌冬至南郊礼成庆成宴乐章四十九首 其九 水龙吟",
            "作者": "陆深",
            "内容": "紫禁琼筵煖应冬。骖八螭，乘六龙。玉卮琼斝，黻座献重瞳。\n尧天广运，舜云飞动。喜听赓歌颂。"
        },
        {
            "标题": "戊戌冬至南郊礼成庆成宴乐章四十九首 其十一 上清歌",
            "作者": "陆深",
            "内容": "云捧宸居，五星光映三台丽。仰日月层霄霁。日月层霄霁，中兴重见唐虞际。\n太和元气自阳回，兆姓欢愉。"
        },
        {
            "标题": "戊戌冬至南郊礼成庆成宴乐章四十九首 其十四 贺圣朝",
            "作者": "陆深",
            "内容": "华夷一统，万国来同。献方物，修庭贡。远慕皇风。自南自北自西自东。\n望天宫。佳气郁重重。四灵毕至，麟凤龟龙。"
        },
        {
            "标题": "夜集夏桂洲宅送崔后渠",
            "作者": "陆深",
            "内容": "无限高怀付酒边，烛花如为吐红莲。雨馀残暑消帘幕，月转微风袅篆烟。\n东阁大开留别客，玳筵高启列群仙。不知今夕为何夕，疑在珠林玉树前。"
        },
        {
            "标题": "与周适斋潮州过张龙山樊柳圃纳凉",
            "作者": "陆深",
            "内容": "明月谷阳水，长桥卧綵虹。绿杨风不动，人在镜光中。"
        },
        {
            "标题": "射虎行",
            "作者": "陆深",
            "内容": "海壖饶稻粱，日夕满牛羊。忽传虎南下，远见目炬光。\n腥风猎猎振林木，前村惊走后村哭。南衙仙尉滇南才，白马彫弓美如玉。\n太平寺西日卓午，一箭杀虎如杀鼠。长官迎劳吏欢呼，负嵎长啸今何处。\n君不见南山白额长桥蛟，眼中此尉人中豪。"
        },
        {
            "标题": "与徐昌国登鸡鸣山",
            "作者": "陆深",
            "内容": "临风萧散撤荆扉，缓步相携上翠微。试日丙丁看塔影，赌松宽窄解腰围。\n路侵璧水分鸣铎，石近僧床挂衲衣。满目楼台形胜里，当年辛苦忆龙飞。"
        },
        {
            "标题": "从丹凤楼前渡江",
            "作者": "陆深",
            "内容": "春色临江阁，年光遍海城。东风吹又转，芳草望还生。\n天路青云迥，鸥波白羽轻。平生济川意，野渡更分明。"
        },
        {
            "标题": "九月望初寒独坐",
            "作者": "陆深",
            "内容": "风回野渡水云空，犹是江南九月中。病后岁寒偏觉早，眼前心赏更谁同。\n萧萧竹院诗初就，曲曲山居画未工。赖有夕阳西浦上，殷勤留送半窗红。"
        },
        {
            "标题": "春日有怀王天宇嘉定",
            "作者": "陆深",
            "内容": "美人秖隔淞江水，不待秋风首重回。今日吴公居第一，少年贾傅最多才。\n遥怜细雨催春到，忽忆桃花对酒开。病骨几时堪束带，紫扉青琐共金台。"
        },
        {
            "标题": "礼成下坛时天宇朗霁",
            "作者": "陆深",
            "内容": "星桥阁道倚层霄，一径天关紫翠遥。合殿椒兰含瑞气，九重烟雾锁春宵。\n万年天子调元化，四海诸侯奉大朝。天意直教明主识，风云尽捲雪全消。"
        },
        {
            "标题": "送刘德徵赴夔州",
            "作者": "陆深",
            "内容": "昔从夔府望京华，今去江南万里赊。亦有诗篇如杜甫，莫因辞赋吊长沙。\n人从五马怜春色，地接三巴切暮笳。天子正思苏远郡，长城时见倚云斜。"
        },
        {
            "标题": "淇县道中雨泞",
            "作者": "陆深",
            "内容": "雨深泥滑滑，一步九跻攀。世路分南北，人情念往还。\n湿云萦细柳，龙气隐高山。想像歌淇澳，何如蜀道间。"
        },
        {
            "标题": "常州道中遇雨",
            "作者": "陆深",
            "内容": "片雨江南路，舟行幅画图。树头匀著翠，荷叶乱跳珠。\n秦望烟光晚，晋陵云气孤。所嗟舟子意，沾洒与泥涂。"
        },
        {
            "标题": "时望一和得五首再叠一首为答",
            "作者": "陆深",
            "内容": "羡汝胸中书五车，登高还共赋瑶华。几家篱落多秋意，一树冰霜带暮霞。\n不是托根通阆苑，即疑传种自流沙。最怜未识东风面，一见东风定有瑕。"
        },
        {
            "标题": "廿五日夜漏既严抵安德水驿有仆自北来遇之得家书",
            "作者": "陆深",
            "内容": "已附还家信，应知去国心。一身还我有，双鬓为谁侵。\n松药如无恙，琴尊或可寻。删经存相鹤，临帖课来禽。\n小阁开芦渚，枯棋閟橘林。远山春雨静，新水夜潮深。\n乘兴客移棹，素心朋盍簪。野情偏浩荡，秋意正萧森。\n自觉忘人我，何劳问昨今。沙田缘海稔，无藉雨为霖。"
        },
        {
            "标题": "重登子陵客星亭望钓台二首 其二",
            "作者": "陆深",
            "内容": "烟霞冉冉去还迷，紫翠重重高复低。双柱插天擎日月，一溪流水隔东西。\n骚人道路频回首，客子光阴觅旧题。怅望高风千仞外，敢将容易事攀跻。"
        },
        {
            "标题": "重登子陵客星亭望钓台二首 其一",
            "作者": "陆深",
            "内容": "万古江山复此亭，天边自有少微星。人生俯仰成今昔，客里悲欢付醉醒。\n谁为汉家延国祚，欲从严濑问山灵。浮云逝水秋风阔，极目遥空环翠屏。"
        },
        {
            "标题": "十月六日晚登大安门楼望雪山",
            "作者": "陆深",
            "内容": "岁晚天空旭日晴，雪山当面始分明。登临到我元无约，风景于人似有情。\n楼阁欲从千里见，云烟谁借一朝清。不知地位高多少，瑶树琪花近五城。"
        },
        {
            "标题": "登太白楼",
            "作者": "陆深",
            "内容": "夜郎一去几千秋，尚有任城太白楼。身后功名空自好，眼前汶泗只交流。\n当年狂客心偏恋，近代风人谁与俦。拍碎阑干呼不起，月明风细忆神游。"
        },
        {
            "标题": "蝶恋花 和道州周希旦",
            "作者": "陆深",
            "内容": "长安回首香尘杳。红日迢遥，偏爱无情恼。病鹘高风看去鸟。\n欲奋云霄无利爪。"
        },
        {
            "标题": "玉华杂咏三首 其一 蓬壶",
            "作者": "陆深",
            "内容": "群仙历万劫，三山乘六鳌。琪树连瑶草，珠宫贝阙高。\n归来玉华子，新制六铢袍。"
        },
        {
            "标题": "下凤山南麓闻曹定翁先生夜过山居至已西还瞻行花竹间奉怀一首",
            "作者": "陆深",
            "内容": "遥传拄杖过山居，度壑穿云更短渠。入院秖馀霜后菊，护窗唯有读残书。\n聊镵翠竹留题字，独上青松望小车。咫尺怀人情万里，江流为觅一双鱼。"
        },
        {
            "标题": "入晋陵西门往东门晚泊",
            "作者": "陆深",
            "内容": "百年雨露长繁华，烟柳长堤入市斜。石岸楼船载箫鼓，朱阑帘幕护莺花。\n软泥驿路人调马，细水溪桥女浣沙。待泊黄昏更东下，满城灯火万人家。"
        },
        {
            "标题": "和陈中川秋燕东关寺",
            "作者": "陆深",
            "内容": "太原城畔东关寺，合让元龙独倚楼。回首风烟成隔岁，当时游赏正高秋。\n黄花破帽寒犹恋，紫塞浮云晚更稠。今夜灯前闻古调，三巴最苦若为酬。"
        },
        {
            "标题": "癸巳春日崔东洲蒋东晓陆体斋诸同寅作湖山之行",
            "作者": "陆深",
            "内容": "早春风日未全和，十里湖堤小队过。歌舞楼台聊复尔，兴亡今日竟如何。\n三竿日影山中寺，千树梅花水上坡。面面紫青看不厌，好峰偏向夕阳多。"
        },
        {
            "标题": "何舍人馆中对雪",
            "作者": "陆深",
            "内容": "燕地春犹浅，高城雪更明。相逢为客处，同有望乡情。\n栈阁因风积，楼台入夜清。不知梁苑赋，何似蔡州城。"
        },
        {
            "标题": "丹阳孙思和东游每当山水胜处辄绘为图冬夕过俨山示我光福一段赋此",
            "作者": "陆深",
            "内容": "看君画里汎扁舟，今夕披图数胜游。水面青峰七十二，山腰黄橘几千头。\n帆开远影江湖阔，天接中流日月浮。试问虎溪桥外水，为谁烟浪下苏州。"
        },
        {
            "标题": "和顾未斋韵寄郑山人二首 其一",
            "作者": "陆深",
            "内容": "暑雨初开江阁空，水芳摇动栋花风。新裁白苧明于雪，閒倚阑干送断鸿。"
        },
        {
            "标题": "史泾西发",
            "作者": "陆深",
            "内容": "西去青山入望多，栋花风信水云和。田家秧马黄梅雨，谷口渔榔白苧歌。\n星馆宛如天上列，画船疑向镜中过。人生合住江南老，何处沧浪与碧波。"
        },
        {
            "标题": "有数燕递营一窠若人之伴工然者偶成",
            "作者": "陆深",
            "内容": "湖上云开水漫波，绿阴庭院昼清和。梁间燕子如呼侣，相伴衔泥垒旧窠。"
        },
        {
            "标题": "元日渡江二首 其一",
            "作者": "陆深",
            "内容": "残日楼台媚远天，清寒先觉鬓毛偏。多情桑梓依江郭，过眼烟花改岁年。\n龙气常占云五色，蓬山只隔路三千。东风似解知人意，吹向梅边复柳边。"
        },
        {
            "标题": "元日渡江二首 其二",
            "作者": "陆深",
            "内容": "潮回沙际识春回，远见帆樯映雪开。向晚中流空日月，倚天隔岸有楼台。\n波涛东下元相逐，鸥鹭群飞莫浪猜。一望海云俱不极，令人遥忆济川才。"
        },
        {
            "标题": "甲戌二月十三日大雪厚数寸晚得月书事",
            "作者": "陆深",
            "内容": "琼瑶满地月华明，寒勒东风过海城。午夜梦魂清化蝶，蚤春心赏负流莺。\n半空台殿疑无影，几处江湖尚有情。泽国年年候农事，恐惊风雨报西成。"
        },
        {
            "标题": "再出郊坛视牲王正十日早于华盖殿复命",
            "作者": "陆深",
            "内容": "九天风物丽春阳，来自南郊夜未央。龙驭遥传香袅袅，鹓行时送佩锵锵。\n步依玉砌雕阑绕，立近珠帘绣带长。华盖极天悬法象，此身真到白云乡。"
        },
        {
            "标题": "和王元章梅花为段主事子辛赋",
            "作者": "陆深",
            "内容": "画堂六月飞严霜，客持此幅梅花芳。乍窥疑浮初月影，细对忽丽繁星芒。\n塞垣风高吹石裂，岭南天低不受雪。何似孤山处士家，一段西湖弄华月。\n梅花此时殊有韵，青鸟遥传海山信。度水盈盈玉雪肤，含风袅袅堆鸦鬓。\n万种心情春酒缸，起为花神酹一觞。谁怜白贲元无价，空复红芳号假王。\n会稽山农骨已冷，梦入梅花呼不醒。巡檐且索屋三间，负郭何须田二顷。"
        },
        {
            "标题": "中秋对月二首 其一",
            "作者": "陆深",
            "内容": "今夜中秋月，长安向北城。高梧云意薄，小草露华清。\n气候关寒暑，天心忌满盈。孤亭虚四壁，着意傍人明。"
        },
        {
            "标题": "中秋对月二首 其二",
            "作者": "陆深",
            "内容": "对酒不成醉，秋光倍可怜。照人偏白发，为客况青毡。\n几处关山里，终宵鼓角边。未知尘世上，能看几回圆。"
        },
        {
            "标题": "送黄子和主事赴扬州钞关",
            "作者": "陆深",
            "内容": "潮弄船声发建康，计程明日到维扬。官桥夜锁初来客，辇道春摇故国杨。\n傍斗五云常捧日，横空一剑独飞霜。政成不隔来年路，儒雅风流日绕肠。"
        },
        {
            "标题": "发昌平",
            "作者": "陆深",
            "内容": "山城丽淑景，沙堤度轻舆。身从云中归，疑有云生裾。\n离离列巘崿，蔼蔼越里墟。时有桃李花，无言临涧隅。"
        },
        {
            "标题": "泛黄河",
            "作者": "陆深",
            "内容": "淼淼望不极，连天送浊流。浮沈经塞外，淘洗向中州。\n鸥弄千帆雨，沙明两岸秋。灵槎频讯问，乘兴欲遨游。"
        },
        {
            "标题": "书扇赠棋士褚子高",
            "作者": "陆深",
            "内容": "阵马冲车次第行，触蛮蜗角总功名。山中尽日无人到，卧听松间落子声。"
        },
        {
            "标题": "芳树篇求友也",
            "作者": "陆深",
            "内容": "瞻芳树，渺何许。本在海滨，发育时雨。秋风不可期，流光日夜驰。\n叹息复叹息，为乐当及时。若有美人江湄，赠我瑶草一束。\n临流不度徘徊，遥望红颜如玉。人生聚散那有常，白日苦短夜何长。\n明月可以代秉烛，清风可以荐素觞。丈夫四海皆兄弟，何况对面同肝肠。\n咄嗟胡为乎东复西，君不见青松女萝自相依。"
        },
        {
            "标题": "五坞山房为卢师陈赋",
            "作者": "陆深",
            "内容": "不是黄金地，毋烦白石歌。春风湖上路，夜月镜中波。\n插案图书在，缘阶兰桂多。遥知梅雪后，杖屦待经过。"
        },
        {
            "标题": "秋斋夜听雨二首 其二",
            "作者": "陆深",
            "内容": "南亩苦刈稻，秋风兼送寒。老农舂旧谷，红女捣残纨。\n暗响随黄叶，疏香消紫兰。物华知节改，加意几回看。"
        },
        {
            "标题": "清明前一日过毗陵",
            "作者": "陆深",
            "内容": "老去逢春春更妍，杏花开烂柳含烟。风旂金鼓频过寺，石岸楼台远接天。\n潮信有期通大海，赏心如昨换流年。禁烟时节江南路，画里山川行画船。"
        },
        {
            "标题": "秋斋夜听雨二首 其一",
            "作者": "陆深",
            "内容": "鹳鹊林栖尽，秋窗细雨来。野云天共远，凉气夜交催。\n檐溜断仍滴，灯花落更开。幽人心赏足，孤咏寄高怀。"
        },
        {
            "标题": "秋斋夜听雨",
            "作者": "陆深",
            "内容": "林屋意自惬，雨交群息初。气通琴幌润，声断画檐疏。\n独火明深竹，方床满旧书。夜阑清更彻，岂敢少吾庐。"
        },
        {
            "标题": "风入松 再填前腔送桂洲",
            "作者": "陆深",
            "内容": "离筵高兴付馀酣。暂得解朝簪。路出齐封三宿昼，未须鞭、快著征骖。\n两岸山横画障，一川水腻罗衫。"
        },
        {
            "标题": "风入松 和桂洲内阁赏芍药用虞文靖公韵",
            "作者": "陆深",
            "内容": "绝胜国色带朝酣。偏称胆瓶簪。清严开向丝纶阁，容谁驻、墙外游骖。\n笑靥露匀胭粉，衣裳霞想罗衫。"
        },
        {
            "标题": "赠别王莹中二首 其二",
            "作者": "陆深",
            "内容": "爱尔不能住，高楼空暮思。浮云连日脚，流水绕天涯。\n未有孙阳遇，虚烦楚客辞。故园江上好，风咏况相宜。"
        },
        {
            "标题": "七峰歌",
            "作者": "陆深",
            "内容": "七峰主人家七峰，七峰东来如七龙。地当北斗星辰见，派接南山雨露浓。\n缘江亭馆连云起，方丈瀛洲天尺咫。帆穑渺渺万里船，烟波日日东流水。\n主人元是孙子荆，漱石枕流非本情。胸吞云梦已八九，眼视四海皆弟兄。\n况有文章称大手，远追建安成七友。云树莺花一万重，琳琅金薤三千首。\n遥峰绝壑迥还孤，亏蔽阴阳自有无。寂寞可怜杨子宅，丹青空事辋川图。\n观国才华工好古，别启图书群玉府。黄钟大镛序殷周，太华长河俨宾主。\n门外联翩长者车，峰头缥缈列仙居。青天白日常应尔，金坞珠楼总不如。\n江南自昔多佳丽，谁复豪华誇甲第。桑梓依依见此心，弓裘永永承先世。\n天钟形胜待公侯，莫因风物重淹留。愿将郭隗千金价，更起元龙百尺楼。"
        },
        {
            "标题": "次韵白雁二首 其一",
            "作者": "陆深",
            "内容": "秋传孤雁过潇湘，人在高楼望故乡。颜色总疑新变态，羽毛错认旧随行。\n关山雪后寒无影，禾黍风前夜有霜。赢得光辉照尘世，久从灵沼近文王。"
        },
        {
            "标题": "五月七日雨中宿观澜亭",
            "作者": "陆深",
            "内容": "溽雨江天暗，通宵水气多。壮心惊岁月，人语隔烟波。\n舟楫供高枕，江湖付短蓑。浮沉聊尔尔，击节自长歌。"
        },
        {
            "标题": "武城观涨因忆陈后山五月一雨凉中宵大江南之句情景悠然援毫有述",
            "作者": "陆深",
            "内容": "长河五月雨，一夜十尺强。大星映南斗，微风生蚤凉。\n坐此景物畅，怀彼路阻长。人生百年内，弦望倏相将。\n苟非金石固，动静各有常。大化无停息，仰视河汉光。"
        },
        {
            "标题": "十一月朔与钱国辅江门观涨",
            "作者": "陆深",
            "内容": "水槛漂垂钓，江门不掩风。望穷东海若，身拟烂银宫。\n浴日中流急，浮天一苇通。鱼龙吾得免，消息任虚空。"
        },
        {
            "标题": "碧云寺观泉",
            "作者": "陆深",
            "内容": "堂辞白玉前，寺到碧峰下。石幢插渚波，贝叶翻般若。\n循除决清泉，此境极潇洒。琤琮金佩传，宛转玉绳泻。\n缅怀川上心，临流叹不舍。曾闻貂珰雄，挥金事游冶。\n高台相掩映，松篁杂梧槚。似识舟壑安，宁知蕉鹿假。\n止观等殷鉴，洗酌泛周斝。"
        },
        {
            "标题": "十一月朔江门观涨",
            "作者": "陆深",
            "内容": "渺渺烟波连海门，长风吹浪昼为昏。矶头锦树随船出，天上银河倒地喧。\n便欲乘槎贯牛斗，却愁断梗失山村。新寒十月登楼望，岸草汀花半不存。"
        },
        {
            "标题": "宿龟峰",
            "作者": "陆深",
            "内容": "一宿龟峰寺，登临愿不虚。岩花僧定后，山果客来初。\n峭壁时亏蔽，孤云递卷舒。愧无康乐手，疑有子长书。"
        },
        {
            "标题": "和俞生暮春闺怨二首 其一",
            "作者": "陆深",
            "内容": "落花庭院草萋萋，雨鹳晴鸠各自啼。倦绣一春长闭阁，忽将清梦过辽西。"
        },
        {
            "标题": "和俞生暮春闺怨二首 其二",
            "作者": "陆深",
            "内容": "鱼书欲寄转多情，锦字回文织不成。落尽桃花飞燕子，一番风雨又清明。"
        },
        {
            "标题": "秋怀",
            "作者": "陆深",
            "内容": "斗杓西指申，兴言怀幽诗。玄蝉泣高柳，玉露零泥泥。\n急景如受驱，少壮诚几时。丈夫怀苦心，飘泊将奚为。\n悦彼庭前树，芳花缀繁枝。莫俟凉风欺，果实独后期。"
        },
        {
            "标题": "过故城",
            "作者": "陆深",
            "内容": "燕蓟日巳远，薄行齐鲁郊。孔颜千古乐，管鲍一生交。\n无复歌长铗，何心学解嘲。舵楼风水急，落日挂林坳。"
        },
        {
            "标题": "过丹阳",
            "作者": "陆深",
            "内容": "平明辞铁瓮，日暮过丹阳。远道初知客，方言忽近乡。\n苔封联艇绿，泥涴小车黄。柳暗河桥下，平分麦秀凉。"
        },
        {
            "标题": "马嵬",
            "作者": "陆深",
            "内容": "秦关山势拂云来，才过骊山又马嵬。今日岂知当日事，涧花含笑为谁开。"
        },
        {
            "标题": "七月四日与姚时望放舟过南浦",
            "作者": "陆深",
            "内容": "早秋烟水带云山，江上扁舟信往还。潮力渐随青草短，野心元共白鸥閒。\n爱谈旧事消残暑，赖有青尊破老悭。四十年前钓游地，归来双鬓已成斑。"
        },
        {
            "标题": "送陆良弼调楚雄",
            "作者": "陆深",
            "内容": "长沙才调贾生同，古郡滇省楚更雄。万里驿程山共水，五更心事雨兼风。\n极知骏骨台堪筑，未为齐门瑟转工。交契十年情不尽，长安几度别离中。"
        },
        {
            "标题": "九月朔饯别过水南",
            "作者": "陆深",
            "内容": "年年席上看图画，秋日人从画里行。夹道古松飞盖迥，漫滩奇石綵船轻。\n依山别馆云封户，入市流泉竹绕城。回首夕阳无限好，紫青如绣五云明。"
        },
        {
            "标题": "初夏八首 其六",
            "作者": "陆深",
            "内容": "竹阁开林樾，兰舟过石塘。岁年占五谷，风物近端阳。"
        },
        {
            "标题": "邀甬川少宰过报国寺送吕泾野致仕",
            "作者": "陆深",
            "内容": "赤日都门道，青山故国情。风前邀客过，寺里送君行。\n有梦凭清晓，何心计去程。秦川一水隔，天远九重城。"
        },
        {
            "标题": "过无锡",
            "作者": "陆深",
            "内容": "泉声高下青山里，树影萧疏废堞前。无数客愁驱不尽，买鱼沽酒唤开船。"
        },
        {
            "标题": "恭拟太祖高皇帝孝慈高皇后上册乐章 其六 还宫",
            "作者": "陆深",
            "内容": "祀事孔明，神休滋锡。孝孙有庆，法宫云适。心虔体和，礼严境寂。\n景云祥风，荏苒翚翟。抚此瑶图，永膺宝历。于万斯年，过庙必惕。"
        },
        {
            "标题": "与顾未斋游西山过海子桥有作",
            "作者": "陆深",
            "内容": "新水平畴逐马蹄，白鸥黄鸟瀼东西。风云天上身仍健，鸡犬淮南路欲迷。\n倒影楼台含旭日，送春蒲柳拍长堤。美人期我城阴曲，已有风花入品题。"
        },
        {
            "标题": "仲冬晦过海印寺有述",
            "作者": "陆深",
            "内容": "万岁山阴海子桥，十年重到笑劳劳。旧时风景依稀在，岁晚冰霜积渐高。\n钟鼓连天涵日月，楼台倒影蘸波涛。千重王气盘龙虎，常有红云覆赭袍。"
        },
        {
            "标题": "送王宪副廷吉赴蜀",
            "作者": "陆深",
            "内容": "出郭已可爱，何况郊外游。十里历大陆，偶此值杪秋。\n黍稌毕刈穫，萧条见高丘。密云酿微雨，轻尘敛前驺。\n送客远行迈，道路阻且修。临岐一觞酒，去去不可留。\n丈夫怀明德，仳别难自由。"
        },
        {
            "标题": "潞河发舟两日夜始抵和合驿",
            "作者": "陆深",
            "内容": "快路日千里，畏途肠九回。古难当蜀道，今日下燕台。\n柳色连村暗，波光映日开。北山如有待，猿鹤未应猜。"
        },
        {
            "标题": "和徐鹤溪宜兴道中喜雨韵",
            "作者": "陆深",
            "内容": "溪上山青更水青，楼船摇动棹歌声。先尝阳羡龙团细，不慕扬州鹤背轻。\n铁瓮潮声还寂寞，铜棺秋色倍分明。仙郎才调元如锦，白雪新篇击楫成。"
        },
        {
            "标题": "和荅陶南川兵侍",
            "作者": "陆深",
            "内容": "片云将雨过西山，望断东归水上湾。海近似闻龙卧起，天高不碍鹤飞还。\n桓公老去琅琊树，白傅归来洛社间。更遣馀工拟丛桂，案头湘管紫琳斑。"
        },
        {
            "标题": "和汪有之园亭之作",
            "作者": "陆深",
            "内容": "一区犹愧子云才，薄有茅堂傍水开。远讯经秋凭雁到，问奇长日有人来。好花隔岸飞红雨，新笋穿篱迸绿苔。同上玉堂俱出牧，却从郊野望蓬莱。"
        },
        {
            "标题": "题倪云林画寿斋诗转寿唐龙江",
            "作者": "陆深",
            "内容": "倪郎逸笔寿斋诗，转寿龙江海鹤姿。如此山林岁寒节，便"
        },
        {
            "标题": "隋宫词二首 其一",
            "作者": "陆深",
            "内容": "螺黛朝朝吏散来，妆残犹展镜奁开。门前报道宫车过，不似轻尘拂面回。"
        },
        {
            "标题": "隋宫词二首 其二",
            "作者": "陆深",
            "内容": "金锁黄昏知几重，梦回疏影月帘栊。笙歌别殿承恩宠，半露春衫蜥蜴红。"
        },
        {
            "标题": "宿建昌县公馆听雨和周玉岩都宪",
            "作者": "陆深",
            "内容": "五月溪山路，水深云更深。溪梁连近麓，帆影掠长林。\n巨浸愁农事，重阴伤客心。翻将经济意，时向簿书寻。"
        },
        {
            "标题": "题陈光禄惟顺迎暾书舍二首 其一 鹭岭",
            "作者": "陆深",
            "内容": "白鹭斜行下，青山百里长。登高一以眺，风物近潇湘。\n谢安如可起，飞去逐鸾凰。"
        },
        {
            "标题": "戊戌冬至南郊礼成庆成宴乐章四十九首 其四十一 贺圣朝",
            "作者": "陆深",
            "内容": "一人元良，百度惟新。握赤符，凝玄应。享太清。大礼方行。\n祀事孔明。感天心，亿载恒承庆。明王慎德，四夷咸宾。"
        },
        {
            "标题": "潞河候水次张石川韵",
            "作者": "陆深",
            "内容": "心同野鹤恣高飞，学得屠龙与愿违。魂梦九天双凤阙，江湖满地一渔矶。\n安身已办乌皮几，称体新裁白苧衣。赖有河边同载客，不应林下见犹稀。"
        },
        {
            "标题": "送徐伯臣出令奉化",
            "作者": "陆深",
            "内容": "徐卿家世更能文，新绾银章下五云。龙种拟看空冀北，牛刀聊复试鸡群。\n气横湖海神仙侣，坐拥江山锦绣纹。欲向风霜占大节，却从冰檗树奇勋。"
        },
        {
            "标题": "都司红蕉为逸骑所伤",
            "作者": "陆深",
            "内容": "粉墙高映绿成阴，待看红花雪里深。一任摧残付蹄齧，人间何限惜花心。"
        },
        {
            "标题": "刘都阃以红花本见贻",
            "作者": "陆深",
            "内容": "才赏名花当送春，移根西向伴吟身。为谁池馆能怜旧，到手风光又斩新。\n谢令空题红芍药，杜陵偏感白头人。公庭事简馀芳草，留取青枝衬绿茵。"
        },
        {
            "标题": "岐阳石屏歌喻太守子乾所惠",
            "作者": "陆深",
            "内容": "岐阳之民像侯德，远致山中一片石。依稀宛见城郭面，彷佛尚带山川迹。\n一从乘骢换五马，雾渚烟村坐来隔。摩挲三复如有情，指麾从吏贻江滨。\n长卿多病枕书卧，惊起门外高嶙峋。倒履相迎问来使，开椷再拜生阳春。\n荷侯此惠百感集，愧我家徒四壁立。忽焉屋底开暮晴，摇荡虚无翠寒湿。\n新恩旧惠俱在眼，万壑千岩互相入。滇南大理空自珍，江上数峰尤绝伦。\n天然飞走肖麟凤，瑟尔莹润同瑶珉。坐当保障屹不动，岂免睹物终怀人。\n自是侯家有馀积，留待他年隔朝席。泥金孔雀映芙蓉，郎君近作乘龙客。\n胡为致之向儒素，恐使湘灵动深惜。君不见唐朝太宗重畿甸，遍题姓字留宸眷。\n天生异质当大用，安得随君献入光明殿。"
        },
        {
            "标题": "舟发",
            "作者": "陆深",
            "内容": "风水本无定，有时能送行。西郊不作雨，北望独含情。\n习静怜穿榻，闻歌爱濯缨。十年怀旧业，六月遂南征。"
        },
        {
            "标题": "度太行而西多土垄层复风物都澹泊自沁北行溪山间始见梨花道傍杂卉红紫斑斑时四月二日也慨然有怀京国旧游",
            "作者": "陆深",
            "内容": "一路寻春何处寻，山中春色夏初临。依微杨柳风无力，惆怅梨花月有阴。\n陶穴尚存三代制，耦耕应抱古人心。旧游忽忆怜芳事，云路西南隔上林。"
        },
        {
            "标题": "点绛唇 冬日怀乡",
            "作者": "陆深",
            "内容": "千尺京尘，斜阳没处西风弄。小楼夜永。铁马丁当动。"
        },
        {
            "标题": "念奴娇 秋日怀乡再和介翁",
            "作者": "陆深",
            "内容": "秋风客里，消不尽、胸中许多长物。瘦骨棱层才一把，与病战成坚壁。\n欲造河车，旋营丹灶，赢得头如雪。寻山辟谷，算来他是豪杰。"
        },
        {
            "标题": "念奴娇 秋日怀乡",
            "作者": "陆深",
            "内容": "大江东去，是吾家、一段画笥中物。襟带五湖吞百渎，说甚黄州赤壁。\n两岸芦汀，一湾柳浪，海涌潮头雪。苍浪声里，渔翁也是豪杰。"
        },
        {
            "标题": "五月晦江上送宋义卿民部",
            "作者": "陆深",
            "内容": "重五月不至，望六送行舟。梅雨快初霁，荷风如早秋。\n天涯俱宦辙，江上倍离忧。欲采幽芳赠，因过杜若洲。"
        },
        {
            "标题": "送皇甫子循谪黄州推官",
            "作者": "陆深",
            "内容": "雪堂旧路君重到，赤壁文章五百年。一向东曹分郡檄，却从南斗望台躔。\n流尘远道征袍上，宿雨清秋客鬓前。明发大江过夏口，中流应有济川船。"
        },
        {
            "标题": "寄汪思云",
            "作者": "陆深",
            "内容": "白玉堂深午漏迟，黄山高处倍相思。人于鹤背腰缠贯，心似蛛丝手论棋。\n听雨楼头眠较稳，望云天际立多时。十年万里常为别，独对金台一赋诗。"
        },
        {
            "标题": "题李蒲汀学士所藏赵千里射熊图",
            "作者": "陆深",
            "内容": "王孙藻思锦绣纹，点染青山萦白云。避雁霜高锦树出，射熊风劲角弓闻。\n似是西原猎场下，公子翩翩齐骋马。捷如流电气十倍，满弯明月神潇洒。\n沙平草浅石径长，左驰右突不可当。直前一发遂得隽，岂但百步能穿杨。\n古来妙传誇绝艺，此幅摩挲今几世。周诗蔼蔼歌梦祥，汉馆离离是何处。\n蒲汀学士人中龙，勘画披图最有工。致身本在霄汉上，雅兴时落山林中。\n武功文事亦素具，细认丹青有奇趣。尚父曾闻载后车，宣尼尚且供先簿。\n试看更兆掌中珠，雄风骏骨头角殊。他年隔座屏风里，唤取良工拓此图。"
        },
        {
            "标题": "和未斋韵寄徽州郑珏山人",
            "作者": "陆深",
            "内容": "别后风烟去几重，思君多在鹤归松。椷中尺素双双鲤，门外黄山六六峰。\n花发春深行对酒，地偏日晚坐闻钟。遥知十亩栖贤宅，却比丹青韵更浓。"
        },
        {
            "标题": "和顾未斋韵寄郑山人二首 其二",
            "作者": "陆深",
            "内容": "萧萧竹院午风微，曲曲花篱宿雨稀。人向此时初睡起，海潮正上白鸥矶。"
        },
        {
            "标题": "九日",
            "作者": "陆深",
            "内容": "满目云山气转豪，一年佳节又登高。天连泽国西风远，书寄秋怀北雁劳。\n三径素盟频问菊，六经遗事且题糕。授衣时叙偏惊眼，箧里犹馀旧赐袍。"
        },
        {
            "标题": "再集一首寄徐子容侍读",
            "作者": "陆深",
            "内容": "更为后会知何地，想见归怀尚百忧。念我能书数字至，似君须向古人求。\n三年奔走空皮骨，万里风烟接素秋。寂寞江天云雾里，鹡鸰飞急到沙头。"
        },
        {
            "标题": "送徐进士昌谷湖南纂修",
            "作者": "陆深",
            "内容": "丈夫及壮辰，足迹遍川谷。送子湖南去，佳胜付遐瞩。\n渺渺洞庭波，盘盘衡阳麓。朝鲙武昌鱼，暮听潇湘竹。\n嗟此赤壁灰，悲彼长沙鵩。双旌动秋色，俯仰如新沐。\n境内三千里，候吏丰馆谷。山水富奇闻，归借南游录。"
        },
        {
            "标题": "孙太守兄弟陪游郤家瀑",
            "作者": "陆深",
            "内容": "水帘瀑布见应多，叠嶂层峦奈此何。春向雪中翻玉乳，人从天上挽银河。\n久蒙郤姓宜攀桂，未必王家胜浴鹅。好事主人金玉侣，远携名酒沸清歌。"
        },
        {
            "标题": "予家旧藏潇湘图聊因旧题各成短咏八首 其三 烟寺晓钟",
            "作者": "陆深",
            "内容": "清晓坐闻钟，知是何朝寺。微霜动商飙，秋随雁行至。\n联翩去乡人，岂无怀乡意。"
        },
        {
            "标题": "甲申元旦待漏入县斋随班",
            "作者": "陆深",
            "内容": "楼阁参差一水西，揽衣犹自候朝鸡。葭灰巳应三阳转，帝座遥瞻北斗低。\n步入花封和雪动，声传嵩祝倚云齐。太平有象君王圣，天保诗篇手自题。"
        },
        {
            "标题": "驾入",
            "作者": "陆深",
            "内容": "龙旂日射九关开，凤辇风高万乘来。皇国山川自迥互，碧空云物尚徘徊。\n依微花柳迎春仗，次第王侯献寿杯。汉畤唐封俱鄙陋，虞书周典共昭回。"
        },
        {
            "标题": "减字木兰花 新居雨后",
            "作者": "陆深",
            "内容": "疏窗小阁。银烛摇红帘影薄。院宇深沈。雨送新凉抵万金。"
        },
        {
            "标题": "宿布金寺",
            "作者": "陆深",
            "内容": "五年荏苒重过寺，一夜空明独倚楼。水亦何缘俱到海，心如无碍总忘鸥。\n细寻往事和头白，多感新凉与病瘳。安用远公要靖节，暂随蝴蝶化庄周。"
        },
        {
            "标题": "雨中汎舟闻座客琵琶",
            "作者": "陆深",
            "内容": "兰舟急雨横银塘，水芳沙鸟滋暮凉。烟云弥望接蜃气，楼阁失地含龙光。\n于时披襟坐盘薄，爱听潇淅鸣舷艎。座中有客偏好事，独把琵琶临醉乡。\n一拢一撚有古意，欲弹未弹先断肠。四弦嘈嘈乍入手，似与风雨随低昂。\n曾传青衫泣司马，岂是紫塞啼王嫱。孤臣忠愤重离别，壮士感激多慨慷。\n鹍弦铁拨世希有，此曲杳眇尤难当。谁裁无价紫桫椤，乃有双盘金凤凰。\n我生两耳才具足，妙解那得如中郎。老怀政尔苦冰炭，试遣陶写凭消详。\n须臾返棹更东下，云物一空江水长。"
        },
        {
            "标题": "晨兴见白发",
            "作者": "陆深",
            "内容": "四十期有闻，览镜发改素。古人悲染丝，一变不复故。\n神王自中恬，形劳岂外慕。伊余本懦儒，履满每知惧。\n悟言养生篇，引领遂初赋。大化运自然，颓景不可驻。\n达人固忘我，君子保末路。华实见本根，相将岁寒暮。"
        },
        {
            "标题": "南楼对镜见白发",
            "作者": "陆深",
            "内容": "得一日，过一日，鬓边白发参参出。有个知音教我染，有个知音教我摘。\n摘染有何益，世间多少少年郎，要白不得白。"
        },
        {
            "标题": "留布金寺",
            "作者": "陆深",
            "内容": "宿宿俱投寺，行行莫问津。麦波摇落日，花雨恋残春。\n水国攻农事，禅房清世尘。乡心与野意，从此往来频。"
        },
        {
            "标题": "游虎丘憩剑池上作",
            "作者": "陆深",
            "内容": "盘石广且平，万木郁以苍。中有高楼台，翼翼何煌煌。\n黄金涂殿柱，五色错中堂。问是谁所居，缁衣礼空桑。\n感此金石固，变迁不可量。始因伯业显，中更晋诸王。\n况以血肉躯，焉得久乐康。促膝临涧水，涧水清且光。\n澄碧照我衣，可辨黑白黄。俯身濯长缨，素手激清凉。\n适意易为别，怅怅不能忘。"
        },
        {
            "标题": "买得一小舟往来江上题曰水晶宫",
            "作者": "陆深",
            "内容": "三江西下五湖东，风月烟波四望中。我买一舟轻似叶，分明摇动水晶宫。"
        },
        {
            "标题": "晚饮张虞卿舍西江泛月还舟",
            "作者": "陆深",
            "内容": "南邻归去夜如何，鼓吹无风棹有歌。两岸碧波潮力定，一身清露月明多。\n天空星斗中流动，家近舟航一水过。千古胜游谁得似，前须太白后东坡。"
        },
        {
            "标题": "丁丑六月二日与东江石潭未斋介溪饯别閒斋司业于受公房联句二首 其一",
            "作者": "陆深",
            "内容": "十年萧寺此重游，一酌还同惜别留。聚散无端庭树长，阴晴未定海云浮。\n宦情莫问僧炊饭，诗兴惟凭客倚楼。天末相望重相忆，欲攀江柳系兰舟。"
        },
        {
            "标题": "丁丑六月二日与东江石潭未斋介溪饯别閒斋司业于受公房联句二首 其二",
            "作者": "陆深",
            "内容": "芳树移尊坐夕阴，清风为我濯烦襟。天边为别难今日，海内论交见此心。\n池草梦回凉夜雨，江云望远碧山岑。谢家兄弟多才俊，共沐恩波玉署深。"
        },
        {
            "标题": "至后四日偕郑少参谒孔明祠",
            "作者": "陆深",
            "内容": "丞相祠堂特地过，仲冬风日更柔和。时随运去终应尔，事与心违独柰何。\n庭树不凋栖燕雀，江流有恨泣蛟鼍。唐碑汉署青山下，过客留题积渐多。"
        },
        {
            "标题": "金陵行",
            "作者": "陆深",
            "内容": "钟山郁嵯峨，冉冉朝出云。昔日秦始皇，于此埋黄金。\n埋金空复尔，千载悲叹深。石头绕其右，长江亘其阴。\n我祖造帝业，此地遂发灵。双观切云霄，宫殿何森森。\n下有高楼台，甲第贲丹青。缙绅罗其中，白马扬金铃。\n山川此都会，登眺亦峥嵘。送君金陵去，歌我金陵行。"
        },
        {
            "标题": "与余方池草池兄弟游三岩",
            "作者": "陆深",
            "内容": "山下三岩逐二难，春风初试杏花寒。人情倦去方惊老，江面东来渐觉宽。\n一代交游论出处，百年身世杂悲欢。浮云本是山中事，欲为苍生起谢安。"
        },
        {
            "标题": "自朝天宫还经海子雪甚有怀顾未斋",
            "作者": "陆深",
            "内容": "密云逗晨光，澄湖抱上方。混鹅声转细，碍马路偏长。\n道履三阳泰，花添两鬓苍。高楼正奇绝，清宴忆春坊。"
        },
        {
            "标题": "井陉道中遇雪",
            "作者": "陆深",
            "内容": "三白丰年兆，连朝瑞更多。岩阿皆入画，郢曲况闻歌。\n点缀乾坤好，调停节候和。青山如好客，乘兴远相过。"
        },
        {
            "标题": "恭拟太祖高皇帝孝慈高皇后上册乐章 其五 彻馔",
            "作者": "陆深",
            "内容": "奠献既备，敬彻不迟。亦有馀休，默鉴在兹。肃雍显相，益秉孝思。\n我祖我妣，惠我恩慈。仰德无替，终事有仪。"
        },
        {
            "标题": "秋晓汎九曲",
            "作者": "陆深",
            "内容": "缥缈烟霞曙色分，蓬壶玄圃只徒闻。丹崖倒射潭心影，锦浪初生水底纹。\n合有仙灵藏蜕骨，宁无富贵等浮云。擢歌九曲应谁和，独倚秋风吊二君。"
        },
        {
            "标题": "舟中集杜句寄顾九和谕德二首 其二",
            "作者": "陆深",
            "内容": "尔家最近魁三象，童稚情亲四十年。避地何时免愁苦，断肠分手各风烟。\n谢安不倦登临费，苏晋长斋绣佛前。李杜齐名真忝窃，封书寄与泪潺湲。"
        },
        {
            "标题": "东山草堂一首送东山刘先生致仕",
            "作者": "陆深",
            "内容": "堂成十载昼扃扉，不负山灵将相归。物外渔樵相问答，阶前猿鹤有光辉。\n偏宜夜月凉先到，可忍春云湿未飞。想得夜阑还有梦，龙纹时动箧中衣。"
        },
        {
            "标题": "舟中集杜句寄顾九和谕德二首 其一",
            "作者": "陆深",
            "内容": "爱汝玉山草堂静，更有澄江消客愁。竹叶于人既无分，微躯此外复何求。\n穿花蛱蝶深深见，长夏江村事事幽。安得仙人九节杖，独立缥缈之飞楼。"
        },
        {
            "标题": "利路纪雨八首自广元至柏林驿适久旱得雨口占识喜 其七",
            "作者": "陆深",
            "内容": "好雨知时慰客心，须将滴滴比甘霖。紫薇花下凉先动，翠柏丛中晓更阴。\n赋就漫誇神女丽，梦回巳感圣君深。遥怜谷口躬耕处，试听康衢击壤音。"
        },
        {
            "标题": "利路纪雨八首自广元至柏林驿适久旱得雨口占识喜 其二",
            "作者": "陆深",
            "内容": "慰却三农渴望心，通宵沾润己成霖。客盘鸟道清新暑，云护龙湫散远阴。\n旸雨极知天意厚，节调空感国恩深。蜀川花鸟今无数，隔叶鸣鸠多好音。"
        },
        {
            "标题": "利路纪雨八首自广元至柏林驿适久旱得雨口占识喜 其八",
            "作者": "陆深",
            "内容": "浪博虚名愧此心，真成三日雨为霖。溪声一夜喧新涨，云气千峰结晚阴。\n喜极翻嫌歌管脆，病馀浑怯酒杯深。窗前最爱芭蕉响，疑有人传太古音。"
        },
        {
            "标题": "利路纪雨八首自广元至柏林驿适久旱得雨口占识喜 其三",
            "作者": "陆深",
            "内容": "兼程计日竟何心，聊慰苍生久望霖。叠叠溪山千里道，萧萧竹树万家阴。\n閒看行蚁占迟蚤，试策新秧问浅深。五月南来多淑气，并将风雨佐虞音。"
        },
        {
            "标题": "利路纪雨八首自广元至柏林驿适久旱得雨口占识喜 其五",
            "作者": "陆深",
            "内容": "泉声曲曲度江心，知是前山已化霖。巫峡风烟天漠漠，巴渝歌舞晓阴阴。\n春回䆉稏连村合，凉沁芭蕉到骨深。圣主中兴多法古，宣王云汉有遗音。"
        },
        {
            "标题": "利路纪雨八首自广元至柏林驿适久旱得雨口占识喜 其六",
            "作者": "陆深",
            "内容": "飘萧竹树动乡心，却是西川雨酿霖。水绕巴江流渐长，云来巫峡气常阴。\n不妨柏溜参天下，复爱棠栖隐地深。欲为吾民歌帝力，阳春白雪有馀音。"
        },
        {
            "标题": "利路纪雨八首自广元至柏林驿适久旱得雨口占识喜 其一",
            "作者": "陆深",
            "内容": "甘棠实恐负初心，时雨何期更作霖。行处万山惊簿暮，望中一片见浓阴。\n飞扬岂为催诗急，飘洒终怜润物深。安有随车方往辙，虚烦父老沸佳音。"
        },
        {
            "标题": "利路纪雨八首自广元至柏林驿适久旱得雨口占识喜 其四",
            "作者": "陆深",
            "内容": "人心尽处合天心，消得巴渝三日霖。自信本来调水旱，却缘底事怨晴阴。\n云封蜀道千山重，江到瞿塘万里深。旧是吾家歌吹海，买教弦管续馀音。"
        },
        {
            "标题": "戊戌冬至南郊礼成庆成宴乐章四十九首 其二十三 水龙吟",
            "作者": "陆深",
            "内容": "五色祥云捧玉皇。开阊阖，坐明光。钧天乐奏，冬日御筵张。\n文恬武熙，太平气象。人在唐虞上。"
        },
        {
            "标题": "八日雪中自海子东过朝天宫习仪",
            "作者": "陆深",
            "内容": "今日自誇银海过，古来空羡雪溪游。连天紫气迷金殿，绕郭青山尽白头。\n高处寒多浑可奈，望中人远不胜愁。一年长至须成庆，重试鸡人拜冕旒。"
        },
        {
            "标题": "题江海看云卷三首 其一",
            "作者": "陆深",
            "内容": "南有一片云，因风堕东海。弥天作霖雨，望之若可采。"
        },
        {
            "标题": "题江海看云卷三首 其二",
            "作者": "陆深",
            "内容": "海上会看云，飘飘迥不群。扶桑红日近，锦绣总成纹。"
        },
        {
            "标题": "题江海看云卷三首 其三",
            "作者": "陆深",
            "内容": "我爱看云客，江行复渡江。东风一夜雨，梦绕紫荆窗。"
        },
        {
            "标题": "九日山居客至以大风不遂登高因次李空同集韵",
            "作者": "陆深",
            "内容": "泽国风涛郁未开，长缘病骨懒登台。无期远客还能至，有几重阳得再来。\n黄菊自应篱下看，清霜如为镜中催。当年空负凌云气，独把茱萸首重回。"
        },
        {
            "标题": "枯木竹石图",
            "作者": "陆深",
            "内容": "人间何处真不俗，雨后山前两竿竹。雪村老人幽兴多，落笔龙孙削苍玉。\n离离乱石出涧底，古木压枝虬欲起。相思天际望美人，月明一片湘江水。\n君不见工师取才，伶伦裁管。兼收并蓄，截长补短。\n开图识苦心，听我歌款款。"
        },
        {
            "标题": "哭桴儿六首 其六",
            "作者": "陆深",
            "内容": "客舍并州背苑墙，独缫愁绪鬓丝苍。三千里外抛中产，四十年馀哭下殇。\n院静风帘随日动，城高霜角共更长。可能会得探环事，来续衰翁未断肠。"
        },
        {
            "标题": "中秋后二夜与姜蓉塘诸友登楼",
            "作者": "陆深",
            "内容": "月到中秋分外清，共登江阁俯空明。参差渔火遥通海，缥缈鸾笙欲近城。\n满目星辰分上下，百年尘世半阴晴。一樽且尽今宵醉，乡国宾朋倍有情。"
        },
        {
            "标题": "和蒲汀显陵道中柳阴小憩四首 其二",
            "作者": "陆深",
            "内容": "寝殿祥云合，山陵王气高。风光饶帝里，春色满恩袍。"
        },
        {
            "标题": "来青轩和玉溪韵",
            "作者": "陆深",
            "内容": "磴转峰回年复年，古藤乔木暗流泉。西天正在西窗外，一片青青落照前。"
        },
        {
            "标题": "腊日严寒新制狐裘服之",
            "作者": "陆深",
            "内容": "六十一回经岁寒，狐裘初试向长安。南人不识千金价，北地尤珍一腋看。\n白盗己非前辙远，紫貂虽好策勋难。衰慵尚恋君恩重，办得朝趋候夜阑。"
        },
        {
            "标题": "兰溪道中",
            "作者": "陆深",
            "内容": "朝日晖江路，平林映远山。宿云收不尽，高鸟与俱还。\n秋草弄幽色，寒松有好颜。时时上高濑，隐几听潺湲。"
        },
        {
            "标题": "和蒲汀显陵道中柳阴小憩四首 其三",
            "作者": "陆深",
            "内容": "路细青山转，天空白日高。同来三扈从，碧柳荫朱袍。"
        },
        {
            "标题": "和蒲汀显陵道中柳阴小憩四首 其四",
            "作者": "陆深",
            "内容": "天子冈头路，风云北斗高。穿林回雉扇，度岭耀龙袍。"
        },
        {
            "标题": "和蒲汀显陵道中柳阴小憩四首 其一",
            "作者": "陆深",
            "内容": "花雾濛濛远，山云冉冉高。幸陪金紫客，时睹赭黄袍。"
        },
        {
            "标题": "秋丁国学分祀",
            "作者": "陆深",
            "内容": "瑶坛夜气属秋清，礼殿衣冠肃上丁。风度箫韶闻九奏，露垂银汉转三星。\n青松团盖飘香篆，白玉围阑映舞翎。圣道弥高垂万古，皇恩罔极授群经。"
        },
        {
            "标题": "华盖殿外候驾雪中有怀崔后渠严介溪上陵",
            "作者": "陆深",
            "内容": "此去西陵好，花骢并辔行。桥山瞻王气，礼殿肃精诚。\n吏供宵饭，归鞭促晓程。立残金殿雪，忆尔到昌平。"
        },
        {
            "标题": "归途再同林介立经行莲塘",
            "作者": "陆深",
            "内容": "杨柳芙蕖一径长，未秋先己动新凉。尘心到此消应尽，暇日来多尽不妨。\n空翠拂衣山有气，柔芳过雨水俱香。千寻万雉金汤地，信有人开吏隐堂。"
        },
        {
            "标题": "晓发权店行两山间流泉耕牧渐触见闻",
            "作者": "陆深",
            "内容": "山花红映石泉流，初见牛羊散古丘。秦晋河山俱重镇，唐虞风土此中州。\n彫残极目知生计，慷慨何能与国谋。头白官僚半文字，东风又上皂貂裘。"
        },
        {
            "标题": "春日杂兴二十七首 其十八",
            "作者": "陆深",
            "内容": "春江一曲绕孤村，鹤有双雏竹有孙。爱听沧浪临水坐，背人新月弄黄昏。"
        },
        {
            "标题": "辛丑归途中绝句五首 其三",
            "作者": "陆深",
            "内容": "柳径萦堤曲，柴门逐水开。无心论出处，有客赋归来。"
        },
        {
            "标题": "雨中宴庄氏东园留题山亭",
            "作者": "陆深",
            "内容": "洞中山石俯波光，窗外林花荐野芳。况有管弦相映发，尽教风雨佐清狂。\n虚疑四老烟霞地，正是三江云水乡。我欲卜邻酬望想，自应团社寄篇章。"
        },
        {
            "标题": "龙窟二首 其二",
            "作者": "陆深",
            "内容": "白鸟斜飞水拍天，隔湖树色见风船。烟波只许渔郎惯，一任蓑衣枕月眠。"
        },
        {
            "标题": "龙窟二首 其一",
            "作者": "陆深",
            "内容": "江南泽国水风秋，彭蠡西来是上游。百尺楼船箫鼓发，和云冲过百花洲。"
        },
        {
            "标题": "闰月廿七日雨雹圆如龙眼书异",
            "作者": "陆深",
            "内容": "乱飐明珠玉不如，儿童惊喜走阶除。拾来颗颗圆相并，望里星星湿有馀。\n造物自应工变化，阴阳谁为管盈虚。为农复恐伤农事，细检春秋起例书。"
        },
        {
            "标题": "园中芭蕉产甘露金色若莲花而大几盈尺欣赏一首",
            "作者": "陆深",
            "内容": "园古草木茂，气和休祥集。老堪寄一廛，当此三江入。\n绿蕉隐轻雾，紫葩垂巨实。骈房类马齿，厚味过蜂蜜。\n蟠桃经千岁，优罗竟谁挹。缥缈仙人掌，馨香鹦鹉粒。\n珍奇徒饱闻，何如手可拾。文园素中消，起痾冀一吸。\n太华玉井莲，菡萏黄金湿。孤标自无群，惆怅临风立。\n食芹想明主，欲起为什袭。倚槛良有情，搴芳偶无术。\n把酒一赏之，拊膺百愁失。还闻制颓龄，大药傥可及。\n欲草贞符篇，缅惭春秋笔。"
        },
        {
            "标题": "和姚尚美龙山会诗",
            "作者": "陆深",
            "内容": "金钱片片篱边叠，买得天家一段秋。橙橘饱霜黄树顶，芙蓉印水茜江沤。\n纵横数阵飞归雁，欸乃一声歌牧牛。人世都来能几日，床头诗债会须酬。"
        },
        {
            "标题": "二月廿二日冒雨发天长断桥乱水经涉甚险",
            "作者": "陆深",
            "内容": "软舆笼雨破春寒，烟水江淮路百盘。桥断正怜羸马度，云深疑有老龙蟠。\n行边白发和愁长，望里青山带湿看。为问阴晴成底事，鹪鹩终羡一枝安。"
        },
        {
            "标题": "寄黄希武提学",
            "作者": "陆深",
            "内容": "忆昔长安夹道居，玉堂黄阁晚来初。槐阴满院或共赋，藜火隔窗时校书。\n岁月悠悠成浪迹，烟波渺渺正愁予。闻君咫尺骑骢马，病卧扁舟限所如。"
        },
        {
            "标题": "戊戌冬至南郊礼成庆成宴乐章四十九首 其二十八 滚绣毬",
            "作者": "陆深",
            "内容": "五云车，度九重。利见飞龙。耀衮章，火藻华虫。击虎敔考，凫钟鼍鼓逄逄。\n八珍列，九鼎丰隆。尧眉扬彩舜重瞳。万国咸熙四海雍。\n齐歌颂，圣德神功。"
        },
        {
            "标题": "孤闷中有怀途次儿女",
            "作者": "陆深",
            "内容": "细雨斜风隔市尘，重门深巷怕逢人。春随久病难为客，老觉虚名苦累身。\n何处桃花流水漫，一宵魂梦鬓毛新。天涯儿女痴心在，寄语家贫未是贫。"
        },
        {
            "标题": "梦椿歌为冒廷和",
            "作者": "陆深",
            "内容": "落叶不可复，离离满前除。云是漆园树，严霜化枯株。\n孝子安忍问何如，空堂清夜双泪珠。双泪珠，迸如霰。\n灵椿枝，梦中见。"
        },
        {
            "标题": "戊戌秋明堂礼成庆成宴乐章七首 其七 万岁乐",
            "作者": "陆深",
            "内容": "鹓联鹭序臣拜舞。荷醲恩躬逢圣主。配天勋业高千古。\n同声祝，文共武。"
        },
        {
            "标题": "戊戌秋明堂礼成庆成宴乐章七首 其四 一奏开明堂之曲",
            "作者": "陆深",
            "内容": "大礼候昌朝。崇孝敬，正宗祧。钧天声里韵箫韶。金殿凌云切紫霄。\n圣君万寿，臣节百僚。愿上华封谣。仰祝唐尧。"
        },
        {
            "标题": "戊戌秋明堂礼成庆成宴乐章七首 其五 四边静",
            "作者": "陆深",
            "内容": "国祚万年。礼乐重光一统天。玳瑁筵，麒麟殿。瑞霭祥烟，圣主开恩燕。"
        },
        {
            "标题": "戊戌秋明堂礼成庆成宴乐章七首 其六 凤鸾吟",
            "作者": "陆深",
            "内容": "时文圣明运中兴，道太清。业敷天，功扶世，治化升平。\n和神人，靖边境，叙彝伦，协咸英。一德秉精诚。璇衡齐，七政享，明堂大典斯成。\n奠玉帛，洁粢盛，妥神灵，兆休应。报深恩，罔极难名。"
        },
        {
            "标题": "戊戌秋明堂礼成庆成宴乐章七首 其一 万岁乐",
            "作者": "陆深",
            "内容": "风调雨顺秋光好。启明堂、吾皇有道。尊亲飨帝多仁孝。际昌期成大报。"
        },
        {
            "标题": "戊戌秋明堂礼成庆成宴乐章七首 其二 朝天子",
            "作者": "陆深",
            "内容": "宫悬绣帘，黼座黄金殿。雕龙彩凤簇琼筵，湛露初沾宴。\n尧舜重逢，唐虞再见。五云天，御炉烟，遥瞻圣颜，雉尾开宫扇。"
        },
        {
            "标题": "题陶云湖墨花水仙",
            "作者": "陆深",
            "内容": "淡妆高韵北风寒，傍水犹宜月下看。神女误遗金约指，良工新制水晶盘。\n绿罗带引风初定，碧玉珰含露未乾。细检画图知苦意，春光不爱染云峦。"
        },
        {
            "标题": "峡江道中暮色",
            "作者": "陆深",
            "内容": "晓山南国丽，中月复冬深。轻露还蒸麓，幽花尚满林。\n北风千叠浪，西崦半帆阴。何似湘江路，常悬魏阙心。"
        },
        {
            "标题": "南浦阻风",
            "作者": "陆深",
            "内容": "西风催逝水，一片布帆轻。渺渺江鸥去，离离锦树明。\n兴高偏有恨，秋老最关情。咫尺溪南路，天留访戴行。"
        },
        {
            "标题": "南旺湖二首 其二",
            "作者": "陆深",
            "内容": "远水贴天霜破晓，微风无力摇枯草。青蝇不点烂银盘，湖上无山湖更好。"
        },
        {
            "标题": "南旺湖二首 其一",
            "作者": "陆深",
            "内容": "爱此长堤夹树行，北来乡土倍关情。青山白水浑相似，只欠提壶布谷声。"
        },
        {
            "标题": "病中檐外石榴花盛开",
            "作者": "陆深",
            "内容": "病卧高楼伤客心，隔帘花发昼阴阴。朱房宿露辉朝日，碧叶穿云映远岑。\n大椀移栽今满地，茂陵回首欲沾襟。一枝为插如年少，愁鬓天涯不上簪。"
        },
        {
            "标题": "南乡子 其三",
            "作者": "陆深",
            "内容": "细雨湿同云。绣倦鸳鸯五色纹。凝望天涯音信杳，微矄。\n打窗风雪不堪闻。"
        },
        {
            "标题": "拟古三首 其二 拟西北有高楼",
            "作者": "陆深",
            "内容": "层楼一何巍，亭亭切云霄。绮疏缥缈间，栏楯匝周遭。\n不知谁居中，哀怨逐风飘。为言本邯郸，关河望迢迢。\n区区怀苦心，三载非一朝。援琴以写之，意重丝难调。\n初为阳春曲，再行鼓山高。妙音本绝世，赏识何寥寥。\n思为双黄鹄，比翼与俱翱。"
        },
        {
            "标题": "万载冒雨晓发途中次韵 其一",
            "作者": "陆深",
            "内容": "逢迎南至日，上尽雨中山。人过龙行处，云生马度间。\n征旗残画捲，弛担隋樵还。阮籍何心者，予方索笑颜。"
        },
        {
            "标题": "郊坛演乐",
            "作者": "陆深",
            "内容": "金涌堤沙接凤城，西山晴雪照人明。阛扉出郭依黄道，台殿凌空锁太清。\n阳气正凝南至日，礼官频展奉常牲。圣人制作亲遭际，身到钧天听九成。"
        },
        {
            "标题": "难言",
            "作者": "陆深",
            "内容": "清流注灯望照耀，鉊刀裁玉成圭璋。捧土欲塞黄河决，只手障尽日月光。\n未若不相知，对面隔绝万里长。"
        },
        {
            "标题": "拟古三首 其一 拟行行重行行",
            "作者": "陆深",
            "内容": "悠悠日将远，思君心甚迩。所嗟异居处，同生不同里。\n别离既以苦，会合谅以难。逝川期东海，行云恋故山。\n自知去日貌，难比旧时颜。出门即远道，两雪纷浩浩。\n潦泥缁素衣，安得白日照。矫首念征人，忧伤易终老。"
        },
        {
            "标题": "拟古三首 其三 拟孟冬寒气至",
            "作者": "陆深",
            "内容": "岁盈易寒风，旷野何萧条。深居戒远趾，四壁亦飘摇。\n阳和日已往，阴冱日已骄。门外远书至，启函知故交。\n慰我以好音，期我以明昭。感兹殷勤意，千载讵能销。\n素心抱愚衷，欲吐还自韬。"
        },
        {
            "标题": "念奴娇 叠韵寿桂洲",
            "作者": "陆深",
            "内容": "天下奇才，算蛟龙、终不是池中物。妙小文章惊海内，秀气降生东璧。\n八柱擎天，三长冠世，节操逾冰雪。神仙宰相，元来同是人杰。"
        },
        {
            "标题": "念奴娇 与甬川钟石同宿杨园再次前腔",
            "作者": "陆深",
            "内容": "半途微雨，为洒净、滚滚风尘中物。一带青山如画里，咫尺层峦叠壁。\n吏部副卿，南宫少伯，清映如冰雪。白头老我，三十年前争杰。"
        },
        {
            "标题": "寿阳察院次壁间韵二首 其一",
            "作者": "陆深",
            "内容": "无心随处梦魂安，古柏台深五月寒。自笑青山老居士，松窗閒杀旧蒲团。"
        },
        {
            "标题": "寿阳察院次壁间韵二首 其二",
            "作者": "陆深",
            "内容": "疏慵聊与拙相安，华发萧萧镜里寒。门掩万山深院静，古槐成盖绿阴团。"
        },
        {
            "标题": "予入晋以四月二日宿权店三日过南关抵盘陀八月东巡还亦以二日抵权店是晚遂宿南关三月午饷盘陀岂有定数耶",
            "作者": "陆深",
            "内容": "一饭盘陀驿，青山是再来。登临殊不尽，节物苦相催。\n树色庭除古，秋衣箧笥开。天涯俱作客，去住莫惊猜。"
        },
        {
            "标题": "子醇雨后陪宿道馆有赠",
            "作者": "陆深",
            "内容": "春灯着花照春雨，窈窕仙宫对床语。龙池冥冥杂花寒，鱼书雁信多愁绪。\n一百五日又已过，二十四桥何处所。容台美人锦绣肠，能为楚歌歌白苧。\n候我明光起草馀，更约城南看花侣。长安风尘缁素衣，故园魂梦牵春渚。\n三军草露白铁袍，五侯宅第黄金炬。闻鸡起击珊瑚鞭，共慰此身同逆旅。"
        },
        {
            "标题": "愿丰堂后隙地叠石作小山与张碧溪联句",
            "作者": "陆深",
            "内容": "旋分泉石作溪山，圆峤方壶在此间。一柱擎天高卓立，四时含雨细潺湲。\n常疑虎豹穿群去，更觉猿猱费力扳。斜亸却如垂舞袖，娉婷复似绾云鬟。\n幽怀乍对帘频捲，佳兴堪乘屐未还。安石东山非久计，子綦南郭偶偷閒。\n敢言夙有山林骨，自分久违鹓鹭班。人事化工相胜负，酒尊诗卷日跻攀。"
        },
        {
            "标题": "疑冢",
            "作者": "陆深",
            "内容": "疑冢七十二，冢冢浑相似。春风草又青，斜日牛羊里。"
        },
        {
            "标题": "平望阻风期友人不值",
            "作者": "陆深",
            "内容": "渺渺碧波连白云，期君不见重思君。妒花信急春如许，折柳情多日又曛。\n山色水光馀此地，酒怀诗兴忆离群。阳侯若借东风便，灯火楼船坐论文。"
        },
        {
            "标题": "吕左丞书院",
            "作者": "陆深",
            "内容": "穹林古寺有残僧，指点前朝吕左丞。石洞岁深苔黯黯，砺墙春早雪层层。\n旧藏万卷龙常护，欲寄双椷雁可凭。星斗夜阑云雾里，州人遥见读书灯。"
        },
        {
            "标题": "我有平生人",
            "作者": "陆深",
            "内容": "我有平生人，区区管鲍看。金石谅匪坚，何况蕙与兰。\n联袂慷慨歌，歌声激云端。青云为之开，白日照肺肝。\n恩情中道阻，盟誓日己寒。四海非不宽，吾心自不安。\n清宵入我梦，援琴为吾弹。"
        },
        {
            "标题": "江行望洪都",
            "作者": "陆深",
            "内容": "吴楚并南纪，风物共清嘉。澄湖富鱼鸟，联山起龙蛇。\n人力务稼穑，土膏杂桑麻。秋气日渐劲，四野垂幽花。\n旌旗发前澨，楼船奏清笳。极目有嘉致，兀坐澹不哗。\n云开帝子阁，水深高士家。南浦馀碧波，西山结绮霞。\n抚此大藩地，岂曰盛繁华。缅惭寄民瘼，何以荅晨衙。"
        },
        {
            "标题": "酌别何舍人兼问讯空同子",
            "作者": "陆深",
            "内容": "年少谁如子，他乡怯病身。春风满归路，几日罢征轮。\n尘合青山远，河开碧树新。故园如见月，应念未归人。"
        },
        {
            "标题": "舟去速遂罢入寺从塔院西畔泛青龙故江",
            "作者": "陆深",
            "内容": "落日遥牵锦缆齐，青龙江水故通西。采蓝斸药多成市，飏网投竿尽绕堤。\n一曲吴歌犹欸乃，千年禹迹半萋迷。胜游回首惊秋鬓，怕向纱笼觅旧题。"
        },
        {
            "标题": "青羊宫饯顾颐斋即事",
            "作者": "陆深",
            "内容": "青羊翠柏白云阿，又是春风一度过。宿雾欲收初露冕，馀寒犹在薄侵罗。\n行边巷陌流尘远，物外楼台胜事多。无数乡山心水隔，酒阑重与听骊歌。"
        },
        {
            "标题": "青杏儿 寒夜斋居",
            "作者": "陆深",
            "内容": "炉烬更拈香。小窗里、百结柔肠。天涯踏遍尘千里，仲宣楼远，正平刺没，薄行襄王。\n默默护新妆。堪怜处、花老酿蜂忙。万事转头供一笑，萧萧纸帐，圆圆灯晕，短短藤床。"
        },
        {
            "标题": "戊戌冬至南郊礼成庆成宴乐章四十九首 其二十九 殿前欢",
            "作者": "陆深",
            "内容": "万年礼乐中兴，日大化，睹重熙。河清海晏臻祥瑞。\n五行顺，七政齐。超三迈，五贞元会。既醉颂凫鹥。"
        },
        {
            "标题": "邯郸县南见捋柳芽充饥者",
            "作者": "陆深",
            "内容": "青青杨柳树，弩眼学窥春。春风渐暄妍，品汇一以新。\n如何遭采折，捋之叶屯屯。初疑摘早茗，尤恐识未真。\n问此胡为尔，荅云疗饥贫。芽茁本可茹，何暇辩芳辛。\n既免私家竞，复有官道遵。连朝断烟火，持此抵八珍。\n地炉酌野水，拾樵煮清淳。幸将糠秕杂，撑腹藉轮囷。\n去秋淫潦厄，今春点差频。焉知岁年计，聊度旦暮身。\n呜咽语难了，泪落如可纫。见此三叹息，临岐倍伤神。\n黎民有菜色，何况等木皴。道路正供亿，一日须万缗。\n民腹已如此，民力那堪论。王政先茕独，汉治资良循。\n天恩倘可乞，咫尺当重陈。"
        },
        {
            "标题": "秋怀十二首 其四",
            "作者": "陆深",
            "内容": "青灯挑雨不成眠，爱听芭蕉夜似年。去日苦多无计款，浮生如寄定谁贤。\n成功白发冯唐老，好事青山谢客偏。他日向平粗毕愿，懒云秋水护沙田。"
        },
        {
            "标题": "秋怀十二首 其一",
            "作者": "陆深",
            "内容": "景物逢秋老更成，峡猿何必断肠声。习家池上歌如沸，庾亮楼头月正明。\n万里山川催木叶，五更钟鼓动江城。当年与赐金茎露，梦断空瞻白玉京。"
        },
        {
            "标题": "秋怀十二首 其五",
            "作者": "陆深",
            "内容": "斗帐香消病骨轻，少年忆得赋秋声。青藜火煖西风劲，白玉堂深昼漏清。\n上帝云霄陪绛节，仙人星汉湿金茎。高山流水空瞻溯，秖恐涓埃报未成。"
        },
        {
            "标题": "秋病",
            "作者": "陆深",
            "内容": "病里逢秋愁转多，隔窗风雨满庭柯。寒衣欲授催砧杵，乡梦初成绕薜萝。\n天上楼台真是好，人间岐路竟如何。山东兵气看云变，何日王师奏凯歌。"
        },
        {
            "标题": "秋怀十二首 其三",
            "作者": "陆深",
            "内容": "碧草幽花满故园，南山卧对久忘言。年来行李书千卷，老去生涯水一村。\n已辨弓蛇还石虎，毋烦怨鹤与惊猿。秋光更比春光好，蜂蝶纷纷不到门。"
        },
        {
            "标题": "秋怀十二首 其六",
            "作者": "陆深",
            "内容": "閒阶积雨长莓苔，药裹诗签手自裁。潦水正须愁八月，浮云常与望三台。\n长沙卑暑偏饶病，岭表风波是有才。茅屋若为容我老，文章一洗旧悲哀。"
        },
        {
            "标题": "秋怀十二首 其二",
            "作者": "陆深",
            "内容": "天阔风高秋意多，青山如削水层波。知归玄鸟遥怜汝，向晚黄花独奈何。\n故国笙歌遗玉树，前朝荆棘有铜驼。兴亡亦是浮云事，古往今来鬓自皤。"
        },
        {
            "标题": "秋怀十二首 其八",
            "作者": "陆深",
            "内容": "一番风雨报园林，岸柳汀蒲半不禁。兔魄已随华月满，凤栖应恋碧梧阴。\n清商律应笙歌细，白苧功多箧笥深。起向推移占物候，为谁先有岁寒心。"
        },
        {
            "标题": "秋怀十二首 其十",
            "作者": "陆深",
            "内容": "总为秋光满葛巾，未应偏怪白头新。明珠本自能疑我，沙鸟何心却避人。\n一片云轻终过眼，百年论定不随身。草堂旧在三江上，听水听风知几巡。"
        },
        {
            "标题": "秋怀十二首 其十二",
            "作者": "陆深",
            "内容": "病回门巷昼长扃，留滞周南改岁星。满目秋容频看镜，十年旧带屡移钉。\n高梧急雨闻金井，柞火新凉照素屏。深夜不眠缘底事，自携铅椠校丹经。"
        },
        {
            "标题": "秋怀十二首 其十一",
            "作者": "陆深",
            "内容": "团扇情多咏未休，井梧何事强知秋。霜华先上双蓬鬓，壮气空馀独倚楼。\n谁复常何工荐士，徒闻李广不封侯。千寻铁锁如堪借，借与人间锁断愁。"
        },
        {
            "标题": "秋怀三首 其一",
            "作者": "陆深",
            "内容": "越人挟燕石，买之曰千金。和氏抱荆玉，至死悲不任。\n燕石媚光彩，举世倾所钦。彼璞一粗砺，在中诚难谌。\n不惜大宝湮，伤哉和氏心。"
        },
        {
            "标题": "秋怀十二首 其九",
            "作者": "陆深",
            "内容": "潮声江上唤登临，日日东流故故深。十尺莼丝风荡飏，一天鱼信雨侵淫。\n鸱夷去后犹堪恨，禹迹南来不可寻。一曲吴娃双画桨，蛟龙堆里昼阴阴。"
        },
        {
            "标题": "秋怀三首 其二",
            "作者": "陆深",
            "内容": "鸿鹄非雠人，挽弓欲射之。蜻蛉亦何意，儿童解黏丝。\n人生寄一世，毁誉安所期。高树多天风，高台多赫曦。\n贞白苟不亏，岂能随崇卑。"
        },
        {
            "标题": "秋怀三首 其三",
            "作者": "陆深",
            "内容": "试歌清庙篇，馀音遏流云。千人掩耳过，万人不为闻。\n转歌后庭曲，和者日纷纭。已矣何足论，吞声泪沄沄。"
        },
        {
            "标题": "秋怀十二首 其七",
            "作者": "陆深",
            "内容": "六代三吴业已荒，英雄遗恨水茫茫。试量秋与愁多少，始信年随鬓短长。\n江上野凫争得食，山中丛桂早含霜。长门本为黄金赋，赋就《长门》却自伤。"
        },
        {
            "标题": "嘉定登圆通寺佛阁次王节推韵",
            "作者": "陆深",
            "内容": "酷暑宜高阁，时花上槛红。水沈销活火，冰簟受南风。\n鸟背层霄外，龙腥古钵中。晚凉频徙倚，村郭失西东。"
        },
        {
            "标题": "雨后分种秋葵",
            "作者": "陆深",
            "内容": "早葵花已繁，晚葵始萌滋。迎阳与应肃，物性各有宜。\n吾欲备四气，代谢任所之。往者固已尔，来者当自知。\n人生会有适，迟速何足疑。但愿风日妍，临秋挹高姿。\n眷此尺寸间，寻丈以为期。殷勤付畦叟，爱养贵及时。"
        },
        {
            "标题": "题曲江春杏图",
            "作者": "陆深",
            "内容": "北地春偏早，长安二月中。杏花凡几树，金水玉河东。\n绿罗衣袂寒犹重，九陌香多漾软红。何用内园催羯鼓，一枝惊破喝声雄。"
        },
        {
            "标题": "次荅姚子明石屏歌",
            "作者": "陆深",
            "内容": "乾坤奇秀皆储精，老我俨山偏多情。是中犹有爱石癖，一见奇石双眼明。\n十年去国行八省，参谒咨请兼逢迎。晚蒙圣恩召自蜀，置之金马白玉京。\n晨趋黄扉暮紫闼，左图右史心无营。赐金月俸有馀镪，买得一屏当座横。\n人言此屏本无价，我亦得意还若惊。烟云缥缈天台路，岩壑隐映芙蓉城。\n瑶池东来降王母，仙掌擘出烦巨灵。有时坐对一长啸，便觉毛骨随风轻。\n滇南蒙段昔开国，此石充贡万里程。携归东海添秀气，聊与平泉作后尘。\n得君长歌更增重，五色光燄辉文衡。"
        },
        {
            "标题": "忻州试院雨中阅卷",
            "作者": "陆深",
            "内容": "江南五月黄梅雨，带雨滋花向晋阳。映空游丝湿欲堕，赴壑细渠流未长。\n重檐淅淅杂午漏，画寝冉冉凝清香。须女为霖佐明主，莫将小技赋襄王。"
        },
        {
            "标题": "辛夘三月三日再叠前韵三首 其二",
            "作者": "陆深",
            "内容": "陶令閒居爱重九，故园今日是重三。一觞一咏风犹在，江外江头路总谙。\n地僻仙家无岁历，花开国色带朝酣。黄鹂紫燕浑相识，旧垒新枝事事堪。"
        },
        {
            "标题": "人日雪二首 其二",
            "作者": "陆深",
            "内容": "人日岁常阴，今年雪更深。天空山竞出，春早柳难禁。\n四海三农望，孤城独客心。故园江上路，梅坞有谁寻。"
        },
        {
            "标题": "人日雪二首 其一",
            "作者": "陆深",
            "内容": "院深勤扫地，帘静爱闻香。堕壑随风力，穿云逗日光。\n山城阁道迥，松径石衣长。欲试煎茶水，丁宁近竹房。"
        },
        {
            "标题": "元旦日蚀",
            "作者": "陆深",
            "内容": "白日众阳宗，王正四序首。况此月初吉，食之亦孔丑。\n故老相惊嗟，百年未曾有。颇闻文皇时，兹事亦匪偶。\n当其君臣会，灾祲岂能久。宋公才一言，荧惑乃却守。\n于今太阳厄，从申直至酉。群僚萃南宫，簪组纷前后。\n台史报初亏，稽首再三扣。元臣跪伐鼓，申救情独厚。\n高高若罔闻，啖食未满口。乍疑璧微缺，忽若镜中剖。\n须臾如月初，恍欲露星斗。惨淡不可辨，氛霾互缠纠。\n天人会相通，垂戒固不苟。吾闻月掩日，其事果然否。\n无乃阳道衰，遂为阴所走。月本傅日行，代明得称耦。\n倘使日景亏，月光安所受。其事或渺茫，吾欲徵神瞍。\n载观春秋书，一一各有取。下土虮虱臣，惭无捧日手。"
        },
        {
            "标题": "天仙子 咏雪",
            "作者": "陆深",
            "内容": "闹夜冰花轻不定。扑上窗儿如寄信。灞桥桥外望青山，高一阵。\n低一阵。霎时白了诗人鬓。是则是远近都难认。路入蓝关人懒进。\n青帘斜压酒垆空，描不尽。题不尽。平沙留取飞鸿印。"
        },
        {
            "标题": "过北簳观旧题自西岭步归",
            "作者": "陆深",
            "内容": "南山初下北山湄，惭愧山灵旧有移。看种松篁如昨日，来惊霜露已多时。\n漫游最好逢僧寺，阅世无过与客棋。两腋天风送归袖，野花开遍棘成篱。"
        },
        {
            "标题": "簳山晓发经行福泉过青龙",
            "作者": "陆深",
            "内容": "画船春尽水云和，晓梦中间十里过。山色拥螺澄海雾，溪流如带绾江波。\n逢人每问三三径，对酒遥闻款款歌。最爱凌空凭雁塔，何妨此地著渔蓑。"
        },
        {
            "标题": "初从木罂渡水欣然忘危步入山庵小憩",
            "作者": "陆深",
            "内容": "病骨难为路，春容半带阴。木罂初渡水，山寺不藏林。\n脱险初经险，违心却负心。楚云天共远，聊复一登临。"
        },
        {
            "标题": "浪淘沙 寒夜斋居",
            "作者": "陆深",
            "内容": "寒漏夜迟迟。紧闭柴扉。破窗风透暗丝丝。半灭瓦灯书满案，独自支颐。"
        },
        {
            "标题": "夏日山居三首 其二",
            "作者": "陆深",
            "内容": "小卜山居背郭开，江流面面绕亭台。树犹若此谁堪待，少不如人老渐来。\n一曲缓歌闻白苧，满天凉雨过黄梅。野情转觉閒方称，愿与君王乞草莱。"
        },
        {
            "标题": "予家旧藏潇湘图聊因旧题各成短咏八首 其一 山市晴岚",
            "作者": "陆深",
            "内容": "山以远市珍，山中复成市。轻云结浮岚，东风泻清泚。\n不辨往来人，微喧隔林起。"
        },
        {
            "标题": "夏日山居三首 其一",
            "作者": "陆深",
            "内容": "柳烟槐雨带斜阳，极浦遥山入渺茫。溪水通潮鱼作队，梅风催夏稻成行。\n奇书到手添交直，往事惊心免校量。缥缈有声来别院，小儿新课甫田章。"
        },
        {
            "标题": "夏日山居三首 其三",
            "作者": "陆深",
            "内容": "绿阴树树水田田，坐爱牛羊散远天。风送潮声来别浦，云收雨脚过平川。\n几村茅屋青山外，无数渔舟白鸟边。不信桃源是何处，每将文字万人传。"
        },
        {
            "标题": "山堂晚晴观楫儿作字",
            "作者": "陆深",
            "内容": "论文说剑更争棋，五十年来两鬓丝。无事可为甘袖手，有山如画且题诗。望中禾黍秋风粒，梦后芭蕉夜雨枝。小几映窗承落日，双钩古帖坐教儿。"
        },
        {
            "标题": "清河晓发",
            "作者": "陆深",
            "内容": "清霜肃晴野，秣马乘暗发。长逵会凄风，疏林薄残月。\n三五东方星，横斜北斗没。似闻度前陂，苦寒伤马骨。"
        },
        {
            "标题": "任城题杨訚直夫泉香书屋二首 其一",
            "作者": "陆深",
            "内容": "水纹花气斗精神，疑是成都卖卜人。传得一区杨子宅，药苗閒洗雨中春。"
        },
        {
            "标题": "任城题杨訚直夫泉香书屋二首 其二",
            "作者": "陆深",
            "内容": "常山人家画不如，君家宛在画中居。草堂新开何所有，半贮参苓半贮书。"
        },
        {
            "标题": "介溪宗伯荣赐麟袍和甬川少宰韵",
            "作者": "陆深",
            "内容": "白玉阑前紫兽铺，黄金台下古燕都。千年典礼开纶阁，万里风云护帝图。\n藜影木天时战蚁，钟声长乐晓听凫。由来此地文章海，杯视三江与五湖。"
        },
        {
            "标题": "邵氏园亭",
            "作者": "陆深",
            "内容": "主人池馆玉桥东，尽日轻尘不度风。黄鸟爱啼墙曲里，绿云常护日方中。\n茶分阳羡家园好，地接长安客况同。何似更当良燕夜，月痕花影淡帘栊。"
        },
        {
            "标题": "春晴登楼",
            "作者": "陆深",
            "内容": "新晴楼馆拂云开，万瓦含风接上台。短晷渐随阳漏长，长江元傍海开来。\n云山叠叠春千里，世事悠悠日几回。倚遍阑干思无限，黄金谁筑最高台。"
        },
        {
            "标题": "黄纯玉之再游龙华也予不及再陪怅然次韵",
            "作者": "陆深",
            "内容": "浦口桥西寺，水深尘事稀。重来黄叔度，尚忆陆探微。\n霜后惊红树，天南望紫微。还将五色手，归补衮龙衣。"
        },
        {
            "标题": "春阴送客即事",
            "作者": "陆深",
            "内容": "洞口桃花带女萝，不知春色几分过。长驱白日红尘净，无数青山细雨多。"
        },
        {
            "标题": "渡淮放歌",
            "作者": "陆深",
            "内容": "出门江南花无数，行尽淮南春欲暮。风霜添上鬓丝繁，颇悔从前好词赋。\n伊吕分明道可行，孔孟咄嗟时不遇。故人衮衮俱公侯，频岁劝予劳尺素。\n亦有封章达姓名，曾傍重瞳屡回顾。忆昨素冠成陛辞，天子中兴初践祚。\n八年林卧心常悬，一捧部符躬莫措。玉堂天高旧梦回，青宫地切新恩误。\n万分何补等涓埃，五十无闻昩时务。凭将一出期遂初，自保孤忠总如故。\n长河浊流足风波，飞鹢扬舲竞津渡。携家十口儿女情，居安虑危在云路。\n遥持一寸报主心，时放歌声和韶頀。"
        },
        {
            "标题": "春暮还旧隐花木半存怃然拈笔有作",
            "作者": "陆深",
            "内容": "淡花疏竹旧帘栊，墙晕苔痕碧土浓。春燕定巢应识主，夜蛾随幌独怜侬。\n池塘课仆添栽藕，杯豆留人半采葑。僻绝吾庐偏不厌，枕书日日卧高舂。"
        },
        {
            "标题": "春兴和张碧溪韵",
            "作者": "陆深",
            "内容": "天上归来白玉京，茅堂依旧带江城。安身已办乌皮几，晚食初尝玉糁羹。\n何用门前栽五柳，秖须石上结三生。东风又送催花雨，起向花间次第行。"
        },
        {
            "标题": "黄葵",
            "作者": "陆深",
            "内容": "碧纱高捲不胜情，晓梦初回半宿酲。独有丹心待高日，小阑干外雨新晴。"
        },
        {
            "标题": "春早",
            "作者": "陆深",
            "内容": "春讯今年早，东风隔岁来。弄黄初上柳，试白己传梅。\n高阁消残雪，重渊动蛰雷。好花临水背，应怪未曾开。"
        },
        {
            "标题": "冬日同",
            "作者": "陆深",
            "内容": "曲径疏篱路欲迷，草堂岁晚浣花溪。槐柯倒影醒残梦，竹汗留青满旧题。\n暇日偶从南郭隐，好山多在小窗西。高人未用逃名迹，江上天空北斗低。"
        },
        {
            "标题": "恭拟太祖高皇帝孝慈高皇后上册乐章 其一 迎神",
            "作者": "陆深",
            "内容": "惟皇高祖，英灵在天。神功大化，裕后光前。寝庙俨若，音容僾然。\n竭我孝思，以格于重。玄云车龙，驭髣髴盘。旋与乾元，同运何万。\n斯年肃以，跂予若有。见焉永佑，予小子对。"
        },
        {
            "标题": "六月十三日夜雨作寒",
            "作者": "陆深",
            "内容": "人间六月火龙蟠，秖道床头瀑布寒。底事江南连夜雨，五更欹枕怯衣单。"
        },
        {
            "标题": "十七夜待月",
            "作者": "陆深",
            "内容": "紫阁黄扉切九霄，中秋待月第三宵。天高易识龙文动，海近偏怜蜃气消。\n十幅秋光障云母，一帘凉影弄冰绡。欲凭弦管吹云散，忽有云间起凤箫。"
        },
        {
            "标题": "食菱",
            "作者": "陆深",
            "内容": "一曲菱歌江上秋，画船归近望江楼。北来物色浑如玉，南望乡关第几州。\n风味疑从仙掌堕，水芳曾傍锦云浮。岁寒独枉佳人惠，消得相如一片愁。"
        },
        {
            "标题": "元年除夕试笔二首 其一",
            "作者": "陆深",
            "内容": "岁寒冉冉夜将除，景物依依绕故庐。大禹三江俱到海，春王五始合教书。\n山中日月从閒积，天上风云入望馀。何用青铜看勋业，自应愁鬓已萧疏。"
        },
        {
            "标题": "元年除夕试笔二首 其二",
            "作者": "陆深",
            "内容": "蜡炬含风夜不寒，得从儿女簇杯盘。粗知万里归犹暮，老觉多情遣更难。\n期与青春酬寸草，羞将白发付弹冠。百年尘世同官历，今夕明朝取次看。"
        },
        {
            "标题": "送徐昌谷湖南纂修",
            "作者": "陆深",
            "内容": "取友在异世，贵此肝胆通。与子同乡国，笔砚亦屡同。\n一别岁月速，那得不匆匆。宵戒一觞酒，起视夜方中。\n追子恐弗及，缪绸叙难终。夹居长安道，参商各西东。\n况兹万里隔，目断双飞鸿。江湄长芳草，郁纡伤我衷。"
        },
        {
            "标题": "寿汪思云六十",
            "作者": "陆深",
            "内容": "黄山六六岁华新，绮席宏开送入珍。手挥千金作义事，眼见四朝临圣人。\n寻盟爱结烟霞侣，耽奕偏宜竹树邻。天上长生先注箓，共君华发守松筠。"
        },
        {
            "标题": "雪后入禁中供事",
            "作者": "陆深",
            "内容": "瑶翻层雪护黄金，天上清寒分外深。山绕帝京开玉障，气凝宫柳长琼林。\n凤凰池畔风先合，鳷鹊楼头月有阴。云物不须书异瑞，秪占三白慰民心。"
        },
        {
            "标题": "洗竹",
            "作者": "陆深",
            "内容": "兰以当门锄，竹缘太密洗。托身苟失所，彼美徒漫尔。\n郊居时雨馀，茅芜手自启。好风来林端，烦曦荫树底。\n生事虽甚微，粗足办盐米。会心即交游，异姓等兄弟。\n吾行迫始衰，聊复勤四体。伐檀讥素餐，相鼠歌有礼。"
        },
        {
            "标题": "戊戌冬至南郊礼成庆成宴乐章四十九首 其三十八 水龙吟",
            "作者": "陆深",
            "内容": "万户千门启建章。台阶峻，帝座张。三垣九道，北斗玉衡光。\n元气调和，雅韵铿锵。昭代庆明良。"
        },
        {
            "标题": "观水碓",
            "作者": "陆深",
            "内容": "圆机荅高杵，急水激飞轮。桔槔巳多事，愁杀灌园人。"
        },
        {
            "标题": "戊戌冬至南郊礼成庆成宴乐章四十九首 其二十四 水龙吟",
            "作者": "陆深",
            "内容": "玉律阳回景运新。燕镐京，蔼皇仁。光昭云汉，一气沸韶英。\n锦瑟和声，瑶琴清韵。瞻仰天颜近。"
        },
        {
            "标题": "沛水行",
            "作者": "陆深",
            "内容": "沛水东决如沸汤，家家水痕强半墙。麦苗不收枣树烂，鸡犬缚尽无糟糠。\n河上丈夫七尺身，插标牵女立水滨。自言丰年娶得妇，结发甫能勾十春。\n隔年生女如获宝，阿翁提携阿㜑抱。两岁三岁学步行，邻里尽誇皮肉好。\n今秋粮限不过年，县官点夫夜拽船。可怜此女八岁馀，决劵只卖四百钱。\n钱财入手容易尽，但愿分投避饥馑。借问上船何处州，异日经过烦附信。\n答言家住越州城，绿树青山好托生。桑树养蚕常着帛，湖田种稻早炊粳。\n听罢那禁双泪流，相逢只合死前休。闻道越中多赋敛，父北儿南两地愁。"
        },
        {
            "标题": "戊戌冬至南郊礼成庆成宴乐章四十九首 其三十七 水龙吟",
            "作者": "陆深",
            "内容": "香雾氤氲紫阁重。仰天德，瞻帝容。星辉海润，甘雨间和风。\n乐比鸢鱼，瑞呈麟凤。永献卷阿颂。"
        },
        {
            "标题": "再集五贤堂次至日登山韵奉荅嵩野",
            "作者": "陆深",
            "内容": "路向高峰入，筵随落日开。客怜今雨到，人拟古风回。\n远暝含残雪，新阳动蛰雷。爱君清彻骨，不为看山来。"
        },
        {
            "标题": "次韵温菊庄大参",
            "作者": "陆深",
            "内容": "浣花溪上草堂閒，多在青松白石间。不与风云重入梦，每逢山水一开颜。\n慕陶兴寄霜前菊，和杜诗成雨后山。闻道年来倍强健，溪藤高拄看云还。"
        },
        {
            "标题": "乡人送菊列之堂中",
            "作者": "陆深",
            "内容": "满堂秋色又年华，白白红红客到家。不似东篱老陶令，只愁无酒对黄花。"
        },
        {
            "标题": "送王存约赴惠州二首 其一",
            "作者": "陆深",
            "内容": "涓埃难为功，犬马终恋主。新辞掖垣直，郡符遂中剖。\n平生弧矢怀，慷慨赴南土。身远迹甚迩，爱深心愈苦。\n于惟孝皇仁，贻谋迈前古。网罗天下才，拔十望得五。\n鼎湖一睇瞻，临风泪如雨。"
        },
        {
            "标题": "送王存约赴惠州二首 其二",
            "作者": "陆深",
            "内容": "朱方赤日永，扬舲江路长。亮无沉湘赋，宁少伐木章。\n川原孕灵淑，藻丽发景光。冲抱秉素尚，令德蔼馀芳。\n徽音幸毋阻，一寄鳞鸿将。莫以仳别恨，置此冰炭肠。\n地理任险易，天运变炎凉。"
        },
        {
            "标题": "夜宿龙江驿",
            "作者": "陆深",
            "内容": "风尘随分三年住，灯火江村一夜留。入市女郎能买酒，怀家游子怯登楼。\n烟中舟楫来京口，云里钟铃出石头。水净更阑不成寐，隔船乡思起吴讴。"
        },
        {
            "标题": "送人往姑苏",
            "作者": "陆深",
            "内容": "春病春愁拨不开，欲因东海望蓬莱。扁舟不得从君去，同上姑苏百尺台。"
        },
        {
            "标题": "送朱守忠兼怀山阴旧游",
            "作者": "陆深",
            "内容": "我昔登南镇，山阴一水东。禹功思玉帛，秦刻卧鱼虫。\n古有神仙宅，今传王谢风。独怀词赋悔，白发老杨雄。"
        },
        {
            "标题": "宿常山集真观",
            "作者": "陆深",
            "内容": "病怀自爱寻山憩，面面芙蓉映远峰。向晚楼台栖宿雾，报晴钟鼓动秋风。\n千重地脉闽关北，八月星槎浙水东。怀国望乡俱不极，一龛灯火翠微中。"
        },
        {
            "标题": "送王存约赴惠州",
            "作者": "陆深",
            "内容": "远别当长歌，歌短调转苦。鄙生寡谐合，屈指那可数。\n夫君重意气，交谊薄太古。岂惟到尔汝，未暇辨宾主。\n同怀奉圣明，何心慕缨组。契阔万里途，恨无冲风羽。\n客宵仰云天，明星灿三五。"
        },
        {
            "标题": "送杨子浚大理得告归岭南",
            "作者": "陆深",
            "内容": "爱尔不可别，欲留其奈何。池塘春草变，山鸟杜鹃多。\n采药仙人侣，缄梅驿使过。于公好门第，四海望阳和。"
        },
        {
            "标题": "荆门驿逢张常甫庶子",
            "作者": "陆深",
            "内容": "忽报荆门驿，俄传学士舟。喜来狂欲舞，起坐病俱瘳。\n客笥衣重改，人家麦已秋。风波自淹速，意绪且绸缪。"
        },
        {
            "标题": "岁暮风雨中发藏书示楫子",
            "作者": "陆深",
            "内容": "岁寒风雨合江楼，灯火楼头数夕留。新命误蒙吾己老，旧书多在子须收。\n星辰万里趣关塞，环佩三朝侍冕旒。抱得寸心终许国，未应猿鹤怨林邱。"
        },
        {
            "标题": "和赵类庵题画鱼",
            "作者": "陆深",
            "内容": "天池咫尺候龙飞，荇带荷钱出水肥。神物自应多变化，长竿空傍钓鱼矶。"
        },
        {
            "标题": "李白对月图",
            "作者": "陆深",
            "内容": "老白爱月不爱身，酒阑捉月秋江滨。平生见月即举盏，自道对影成三人。\n采石深不测，青天高无垠。骑鲸一去忽千载，月与老白俱精神。"
        },
        {
            "标题": "题马麟画兰",
            "作者": "陆深",
            "内容": "秋风九畹正离离，画里相看一两枝。欲寄所思无柰远，閒拈湘管对题诗。"
        },
        {
            "标题": "题严介溪所藏何竹鹤画",
            "作者": "陆深",
            "内容": "江南五月黄梅雨，湿云不断生远水。风流太守竹鹤翁，家住江南水云里。\n兴来挥洒出画图，高峰掩映云模糊。江回路转草堂静，雨崩沙塌溪桥孤。\n钤山堂中群玉府，此幅远淡尤足数。宪使先生最爱才，玉堂学士真博古。\n到处护持如有神，携来长安手泽新。高人韵士千年迹，孝子慈孙百代珍。"
        },
        {
            "标题": "题画寄陶良伯",
            "作者": "陆深",
            "内容": "东谷先生谷水东，黑头归去五云中。门前五柳今如许，不负陶家有祖风。"
        },
        {
            "标题": "题渔乐图",
            "作者": "陆深",
            "内容": "平沙坦路有风涛，便欲移家傍此曹。鼓棹鸣榔自成趣，卖鱼沽酒不辞劳。\n拖蓝槛水春云腻，破白船窗夜月高。收网一灯山下泊，绿蓑衣底读离骚。"
        },
        {
            "标题": "谢顾未斋惠连实叠前韵",
            "作者": "陆深",
            "内容": "长卿病肺几经秋，药饵频须正倚楼。忽枉新篇题玉井，浑如高谊借荆州。\n细倾圆实珠玑乱，尚带清香玉露浮。见说功多心独苦，采莲歌罢使人愁。"
        },
        {
            "标题": "新钉篇",
            "作者": "陆深",
            "内容": "曾闻新人不如故，今见旧钉不如新。沙沈苔卧土花涩，钻刺无功愁杀人。\n嗟尔钉同一铁先，颖脱遂鸠拙。不见赤日中，炙手或可热。\n天道每如此，人事安足说。噫嚱嘘少妇利口，可以出走。\n疆奴制家，闭目摇手。国之老成，典刑谁守。岁寒之姿，松柏是有。\n愿汝且弗嗔，劝汝一杯酒。可怜旧钉曾为新，那愁新钉不为旧。"
        },
        {
            "标题": "雪夜听沈仁甫谈乡事",
            "作者": "陆深",
            "内容": "乡事连床话未休，春寒寂寂送春愁。素衣怜子客千里，书烛摇人风满楼。\n燕地雪花偏入暮，故园杨柳几经秋。多情若问吴淞水，犹绕侬家日夜流。"
        },
        {
            "标题": "书院池亭忽有玄鹤下集因养于庭",
            "作者": "陆深",
            "内容": "横空一鹤下危阑，隐隐丹砂变羽翰。疑是归鸿须系帛，莫将野鸟误称鸾。\n青田到后云天远，北海从来岁月宽。饮啄渐驯宜试舞，客衣偏感化长安。"
        },
        {
            "标题": "和张赞卿喜雪",
            "作者": "陆深",
            "内容": "雪满琳居小洞天，阳春一曲为谁传。云低百尺阑干外，寒在半空楼阁边。\n柳絮梨花俱不俗，瑶台玉署本通仙。洞庭新水东风里，会送江湖万斛船。"
        },
        {
            "标题": "壬寅中秋夜同姜明叔王元采玩月",
            "作者": "陆深",
            "内容": "蓬瀛东望月华圆，咫尺烟霄万里天。屏翳驱云怜浩荡，铢衣和露斗婵娟。\n良宵嘉会俱难得，天上人间各有缘。十二阑干须遍倚，莫论风雨是何年。"
        },
        {
            "标题": "雪后游广恩寺赠同游张仪部",
            "作者": "陆深",
            "内容": "落日未落西城西，孤亭曲径绕冰堤。丹青合殿烟初暝，紫翠千峰雪后低。\n万里旌旗闻战伐，一年风物送攀跻。同来苦爱张平子，袖有琅玕锦绣题。"
        },
        {
            "标题": "轰厩驿乘潮顺风北下",
            "作者": "陆深",
            "内容": "人生快心事，风水送归舟。况复青山曲，频过碧树洲。\n草深藏乳鸭，波远没轻鸥。苦爱观风地，终惭为国谋。"
        },
        {
            "标题": "梅雪绝句三首 其二",
            "作者": "陆深",
            "内容": "主人亭子青山曲，雪护梅花傍绮疏。扶起隔宵淹酒病，裹头袖手仗消除。"
        },
        {
            "标题": "南还途中有作",
            "作者": "陆深",
            "内容": "两日出城重作客，一年长至马蹄中。履霜夜展东陵祀，到海山回万里风。\n平望岁华摇御柳，南来王气满珠宫。何人寒谷能吹律，正见祥云映日红。"
        },
        {
            "标题": "辛丑归途中绝句五首 其五",
            "作者": "陆深",
            "内容": "畏影常依树，寻盟每问鸥。天边孤竹国，云里仲宣楼。"
        },
        {
            "标题": "入京口闸",
            "作者": "陆深",
            "内容": "沙城扰扰人归市，喜色津津客过关。船外寒潮随白鸟，树间花气绕青山。\n梦魂风雨今宵减，乡国门墙五日还。百里波涛幸无恙，满卮村酒慰慈颜。"
        },
        {
            "标题": "东昌怀古",
            "作者": "陆深",
            "内容": "旌旗箫鼓画船过，风送长河渺渺波。水报邮签朱夏晚，岸萦官柳绿云和。\n聊城不下遗书在，泰岱乾封往事多。七十二君空有箓，莫因秦汉问如何。"
        },
        {
            "标题": "过万里桥",
            "作者": "陆深",
            "内容": "愁闻万里桥南路，回首关河万里多。入望煖云山破白，长年腊月水层波。\n石阑且逐行行度，蜀道时听款款歌。此去应知东到海，欲凭双鲤问如何。"
        },
        {
            "标题": "俨山精舍晚意",
            "作者": "陆深",
            "内容": "林深暮烟紫，海近秋月白。稍稍神虑淡，悠悠寺喧隔。\n乾坤等逆旅，谁非远行客。遣此百忧端，栖我一亩宅。\n楚狂虽忘世，湘累竟何益。寄情混渔樵，托契友金石。"
        },
        {
            "标题": "俨山精舍晚意",
            "作者": "陆深",
            "内容": "风蝉咽翘林，江鸥泳别渚。云霞变初秋，焦枯慰时雨。\n岂乏凌冲志，蓬瀛渺何许。兀坐当轩楹，凉飙满衣苧。\n中炯常晏如，外纷亦屡拒。会心适寡谐，顾影闻独语。"
        },
        {
            "标题": "月潭歌",
            "作者": "陆深",
            "内容": "青天一片月，堕影万丈潭。上下本空同，水月自相涵。\n月潭先生人中豪，家住东海之东皋。心胸潇洒了不染，肯与世路冲风涛。\n早年文史富笔砚，中岁节介何其高。秘传别有郭氏诀，直欲万里空秋毫。\n月潭子，真地仙。寻山问水废白日，弹冠结绶还当年。\n方今天子神且圣，虎拜鹄立金銮前。愿将玉兔长生药，并献水底骊龙涎。\n乾坤朗照湖海静，予欲秋江弄月圆。"
        },
        {
            "标题": "西望太行诸山",
            "作者": "陆深",
            "内容": "白日如送客，青山解迎人。半空横叠嶂，万里一孤臣。\n涧积过年雪，风回隔岁春。并州虽暂住，难比故乡亲。"
        },
        {
            "标题": "南望水涩舟不得去同行者谋就陆戏成自慰",
            "作者": "陆深",
            "内容": "春江多柳花，风起花还飞。夕阳敛飘荡，委地相因依。\n行止谅有数，蚤暮同所归。百年总行旅，安用长歔欷。\n羲和无东回，安乐诚几希。眇焉泣岐子，人远事己非。\n飘飘山水间，志愿良不违。朝多清风来，暮多繁星辉。\n古称太史公，千载钦嘉徽。"
        },
        {
            "标题": "南陵王望云楼",
            "作者": "陆深",
            "内容": "五色云中本帝州，梁园更起望云楼。太行西去天逾近，华表归来鹤暂留。\n贝阙珠宫元渺渺，白衣苍狗自悠悠。凭将一掬思亲泪，洒向朱阑最上头。"
        },
        {
            "标题": "和王元章梅花酬姚时望",
            "作者": "陆深",
            "内容": "岁寒冉冉馀冰霜，留此一树先春芳。山农能事数独步，净扫楮素摇兔芒。\n龙池波腾鸲眼裂，喷薄元云沁苍雪。须臾树梢送长弓，挂此一片寒潭月。\n赏心诗客多风韵，欲挽笔力回春信。竞搜奇事出枯肠，乱插繁花向春鬓。\n青钱沽酒白玉缸，自劝一觞梅一觞。调羹有时会结实，物色梦落商家王。\n山林托交盟未冷，众醉何须悲独醒。中分一顷养鹤田，半顷种花泉半顷。"
        },
        {
            "标题": "维扬怀古",
            "作者": "陆深",
            "内容": "辇道芜烟江水流，游魂不载旧龙舟。花开綵树春光永，火煖沈香瑞气浮。\n绝域衣冠朝万国，拂云宫阙递千秋。可怜惟有东征役，星散旌旗战骨裒。"
        },
        {
            "标题": "恭拟太祖高皇帝孝慈高皇后上册乐章 其二 初献",
            "作者": "陆深",
            "内容": "俎豆既陈，酒醴维清。既戒既慄，明德允升。孝孙始奠，庶展精诚。\n鸿称徽号，听于无声。昭格可冀，绥我思成。"
        },
        {
            "标题": "畏虎",
            "作者": "陆深",
            "内容": "君畏浦，我畏虎，两情慊慊各不武。浦有舟航，虎不可主。\n丛牙雪白舌有火，利爪中人如捋土。东村西落豚犬空，山前老嫠泪如雨。\n浦头潮落水不波，浦儿五岁能摇橹。白蘋芳芷鸿雁高，楼船横济鸣箫鼓。\n我歌君莫嗔，君还听我语。未闻虎渡河，但见君渡浦。"
        },
        {
            "标题": "将过新都秋晓同卫",
            "作者": "陆深",
            "内容": "昭觉钟声隔幔闻，笋舆十里度秋云。山家岁计占农事，客子年光付吏文。\n岐路软红随马去，远山晴翠过江分。联珠倚玉多佳致，此日同行赖有君。"
        },
        {
            "标题": "谒诸葛庙",
            "作者": "陆深",
            "内容": "武侯祠庙已千年，过客何心尽可怜。百里营留鸣鼓后，两函表上出师前。\n江流不转馀滩石，峡锁犹闻哭杜鹃。自信英雄终有气，风云常护旧山川。"
        },
        {
            "标题": "嘉靖乙酉八月晦曰予卧疴山堂木槿一株白花千叶移植盆中与表弟顾世安文学姚时望孙则夫把酒赏之为赋近体一首",
            "作者": "陆深",
            "内容": "曾闻郑女咏同车，更爱丰标淡有华。欲傍苔莓横野渡，似将铅粉斗朝霞。\n品题从此添高价，物色仍烦筑短沙。漫道春来李能白，秋风一种玉无瑕。"
        },
        {
            "标题": "吴江长桥奉和邃庵阁老",
            "作者": "陆深",
            "内容": "长年此地往来过，风景时时付短歌。千尺卧龙如未起，水光山色柰愁何。"
        },
        {
            "标题": "五七哭桴",
            "作者": "陆深",
            "内容": "六龄携汝即辞家，能变南音语带华。时向西雍观振鹭，遥从北阙认朝鸦。乾坤有恨容啼鸟，风雨何心妒落花。莫向故园传此曲，年年寒食海西涯。"
        },
        {
            "标题": "五七哭桴次吴朝言御史韵二首 其一",
            "作者": "陆深",
            "内容": "坐依尘榻起循墙，一月情怀两鬓苍。生死最怜俱作客，岁华翻恨未成殇。\n何愁异日居人后，空想他时共我长。见说食荼肠易苦，极知荼苦不如肠。"
        },
        {
            "标题": "题陆封君怡梅卷",
            "作者": "陆深",
            "内容": "我家放鹤坡头树，种近西湖处士居。独板桥边山十里，杖藜来探雪晴初。"
        },
        {
            "标题": "连夜月色甚佳浦上尤胜西渡有作",
            "作者": "陆深",
            "内容": "昨宵对月思东渡，今夕月明西渡江。红灯照渔隐数点，白鸟傍人惊一双。\n恍疑混沌太古色，忽闻欸乃俚人腔。一天星斗浸上下，时有波影摇船窗。"
        },
        {
            "标题": "西津沈方伯屡和至十八首未已再叠二首为答 其一",
            "作者": "陆深",
            "内容": "班输妙具九攻车，何似休文句最华。晓日芙蓉出溪水，暮云杨柳隔江霞。\n曾闻南国甘棠咏，须筑长安宰相沙。劫火自惊山石烈，不知白璧本无瑕。"
        },
        {
            "标题": "西津沈方伯屡和至十八首未已再叠二首为答 其二",
            "作者": "陆深",
            "内容": "每向花前望小车，诗成一一叹才华。须烦妙手题黄绢，绝胜当筵赋落霞。\n一任江天狎鸥鸟，十年边塞长风沙。晏婴犹惜封书社，卫国何劳怨子瑕。"
        },
        {
            "标题": "题西域图",
            "作者": "陆深",
            "内容": "自从博望通西域，唐代诸豪最盛强。今日玉门关外路，不须请组系名王。"
        },
        {
            "标题": "乔白岩太宰家山留题在迩亭",
            "作者": "陆深",
            "内容": "晋阳文物上卿家，小作江山殿岁华。望到白岩明玉雪，由来绿野锁烟霞。\n云窗覆奕传仙谱，石室藏书带相麻。同是登临还在迩，远寻何用访丹砂。"
        },
        {
            "标题": "夏日幽居即事",
            "作者": "陆深",
            "内容": "手汲清泉和碧烟，细临晋帖满吴笺。南风送暑催三伏，西日下山留半圆。\n丹柰雨肥禽着意，画梁泥足燕高眠。方床高结跏趺坐，我与幽居信有缘。"
        },
        {
            "标题": "兰溪易舟愈小而北望愈远",
            "作者": "陆深",
            "内容": "山峰叠叠水潭潭，欲断还开去始谙。净照波光深见石，远分秋色半成岚。\n梦魂总不离天上，身世虚怜是斗南。买得溪船如一叶，茶烟频飏酒微酣。"
        },
        {
            "标题": "赠高如斋少参巡云中",
            "作者": "陆深",
            "内容": "北门锁钥紫薇厅，新转官阶旧典刑。鼓角令严边月晓，旌旗春暖塞云青。\n台悬骏骨千金重，身作长城万里宁。会见极天歌帝力，聊将风力扫王庭。"
        },
        {
            "标题": "予家旧藏潇湘图聊因旧题各成短咏八首 其二 渔村落照",
            "作者": "陆深",
            "内容": "风波本无定，渔家爱夕阳。丝纶摇飏处，多在瀼西傍。\n清歌一曲竟，天水共微茫。"
        },
        {
            "标题": "予家旧藏潇湘图聊因旧题各成短咏八首 其四 江天暮雪",
            "作者": "陆深",
            "内容": "雪片大于手，江空岁复寒。幽人高卧处，偏得画图看。\n为问梁王简，何如楚客冠。"
        },
        {
            "标题": "予家旧藏潇湘图聊因旧题各成短咏八首 其五 潇湘夜雨",
            "作者": "陆深",
            "内容": "扁舟潇湘上，夜听潇湘雨。回风度明珰，丛篁各成坞。\n欲起寄相思，美人隔南浦。"
        },
        {
            "标题": "戊戌冬至南郊礼成庆成宴乐章四十九首 其四十八 朝天子",
            "作者": "陆深",
            "内容": "文班武班。欢动承明殿。礼成乐备颂声喧。真咫尺，仰天颜。\n日照龙鳞，风回雉扇。翠蕤旋，奉仙銮。云间斗间。五色奎章灿。"
        },
        {
            "标题": "临清车行",
            "作者": "陆深",
            "内容": "南人不识车，北人不识舟。二者更相苦，役役不能休。\n吾生本丈夫，安能绝行游。生长东吴郡，偕计来皇州。\n岁暮风日烈，行行阻且修。黄尘翳白日，四牡騑梁辀。\n未明候晨鸡，残更进薄羞。坚冰交狐豕，寒畴下羊牛。\n疏林希突烟，迥野多荒丘。触目集野意，抚时萦羁愁。\n岂不爱遗体，高居讵良谋。遑遑念饥溺，遐思禹稷俦。"
        },
        {
            "标题": "予家旧藏潇湘图聊因旧题各成短咏八首 其八 平沙落雁",
            "作者": "陆深",
            "内容": "雁阵惊寒早，平沙衬水圆。同怀稻粱意，南下尽翩翩。\n谁念关山远，犹有尺书传。"
        },
        {
            "标题": "予家旧藏潇湘图聊因旧题各成短咏八首 其六 洞庭秋月",
            "作者": "陆深",
            "内容": "月光随处好，何况洞庭秋。风露三千里，金波上下流。\n此时闻铁笛，天际一登楼。"
        },
        {
            "标题": "予家旧藏潇湘图聊因旧题各成短咏八首 其七 远浦归帆",
            "作者": "陆深",
            "内容": "孤帆自天际，出没见秋毫。归心同逝水，飞度挟风涛。\n临流一怅望，空觉此生劳。"
        },
        {
            "标题": "分司院前植蓼雨后着花嫣然感秋怀土",
            "作者": "陆深",
            "内容": "我家本住江湖上，独客远怜山谷中。忽见庭花红带雨，恍疑浦树碧含风。\n此身去住浑无赖，随地寒暄自不同。试问桑榆能几许，长途南北又西东。"
        },
        {
            "标题": "万载冒雨晓发途中次韵 其二",
            "作者": "陆深",
            "内容": "晓行随落月，细雨暗前山。天地阴晴里，风云变态间。\n远装初觉重，湿鸟并知还。捲幔峰峦接，丹青有好颜。"
        },
        {
            "标题": "清凉石",
            "作者": "陆深",
            "内容": "炙手熏心事已多，晓凉来抚石盘陀。不争可受千人坐，无事应须百遍过。\n初日射林光历乱，懒云将雨湿嵯峨。夜深或有骑牛到，堪和南山扣角歌。"
        },
        {
            "标题": "虹县晓发",
            "作者": "陆深",
            "内容": "拂曙星河拥使旌，隋堤花柳报清明。人家烟火寒犹禁，客子衣裳暖渐轻。\n夹岸露华添细水，浮空春色抱孤城。东风满地皆芳草，一为多情尽日行。"
        },
        {
            "标题": "坐月效古",
            "作者": "陆深",
            "内容": "肃肃迨秋夕，明明月流光。众星灿若珠，三五正纵横。\n居人不能寐，客子怀故乡。大化无停运，弦望倏相当。\n鸿雁多哀思，庭柯变青黄。时往老将至，悲来夜何长。\n咏彼蒹葭诗，怅望宛中央。"
        },
        {
            "标题": "华侍读鸿山以红毡纻靴相赠奉谢",
            "作者": "陆深",
            "内容": "紫毡丝履慰新寒，扈从秋陵路几盘。飞舄空传云外到，舞裀不数掌中看。\n著来红软身先健，卧对青山梦亦安。情似绨袍人似玉，满怀琼玖报应难。"
        },
        {
            "标题": "谢类庵惠山菜数色",
            "作者": "陆深",
            "内容": "戢戢云能把，盈盈露带漙。琅玕难比色，苜蓿正虚盘。\n百事俱堪做，千金欲报难。偏惭名未识，细捡国风看。"
        },
        {
            "标题": "端午自天津发舟入潞河与夏公谨给事晚坐",
            "作者": "陆深",
            "内容": "云际高城万国通，端阳佳节旅行中。蒹葭碧映潮头月，杨柳阴依水面风。\n天近北辰龙有气，地偏东海望无穷。蒲尊箬黍依然在，楚调吴歌一笑同。"
        },
        {
            "标题": "嵊县早发沿涉新昌道中",
            "作者": "陆深",
            "内容": "沙明水浅映疏星，十里春寒护短亭。地僻稀闻行客早，日高初见远山青。\n羊肠鸟背寻常事，问竹看花次第经。一任午风吹不断，薄罗衣袂近苍溟。"
        },
        {
            "标题": "新野道中",
            "作者": "陆深",
            "内容": "隆中迢遰汉江滨，辇路风吹阵阵春。二十四番今第几，莫将花信寄閒人。"
        },
        {
            "标题": "赋得新莺",
            "作者": "陆深",
            "内容": "花里新莺高复低，遍身金缕养初齐。自来幽谷偏求友，惯领东风试学啼。\n何处王孙停柳外，十年征戍忆辽西。上林乔木知多少，他日一枝应借栖。"
        },
        {
            "标题": "宿迁晓发",
            "作者": "陆深",
            "内容": "重裘絮帽北行装，地炕煤炉候晓光。十里鸡声常带月，五更蝶梦半还乡。\n关河远近俱萧索，岐路东西各渺茫。不怕孤危缘历惯，太行山脊更羊肠。"
        },
        {
            "标题": "宿州道中",
            "作者": "陆深",
            "内容": "水郭山村不计程，淮阳春晚更多情。灵风常傍征旂绕，宿雨新添野潦明。\n麦叶青青初覆雉，柳条落落未藏莺。风雩亦是寻常事，陌上沙头尽日行。"
        },
        {
            "标题": "席上联句限韵送沈仁甫宪副陕右",
            "作者": "陆深",
            "内容": "鸾坡新拜命，柏府更乘骢。别路风烟隔，离筵臭味同。\n关河回远使，冰檗奏肤公。大华群峰削，昆明一鉴空。\n长城韩范在，丽藻古今通。共羡恩袍紫，何忧塞火红。\n朱轮常带雨，玉节遍观风。威动三边士，名传五尺童。\n往年资砥砺，今日见英雄。圣主方虚席，王臣仗匪躬。"
        },
        {
            "标题": "梅雪绝句三首 其一",
            "作者": "陆深",
            "内容": "岭南多梅却少雪，塞北苦寒花绝无。争似吴峰千尺白，暗香疏影两三株。"
        },
        {
            "标题": "唐夫人五解 其五",
            "作者": "陆深",
            "内容": "论心荼更苦，全归玉不如。郁葱佳气里，椒桂欲将予。"
        },
        {
            "标题": "题屈处诚雪竹",
            "作者": "陆深",
            "内容": "萧萧云物满堂寒，屈老风神向笔端。带雪琅玕三百个，蒋家径里见袁安。"
        },
        {
            "标题": "题冯会东雪竹卷",
            "作者": "陆深",
            "内容": "强项折腰还一时，要看雪里两三枝。春风桃李花无数，白白红红吹又吹。"
        },
        {
            "标题": "严陵",
            "作者": "陆深",
            "内容": "严江秋色碧于空，严陵祠堂江水东。山云不断欲作雨，岩树半欹常背风。\n行人度岭忽高下，返照入壁时青红。棹歌互逐渔歌起，相送楼船上峡中。"
        },
        {
            "标题": "阊门登城晚眺",
            "作者": "陆深",
            "内容": "雉堞云平临北斗，桥门流水接西湖。绸缪巷落萦镫火，输转东南锁舳舻。\n西子馆前多半夏，越王台下有蘼芜。晚烟生晕溪风静，栏槛千家入画图。"
        },
        {
            "标题": "八月十六夜渡江",
            "作者": "陆深",
            "内容": "天上金波影未阑，人间已作隔宵看。千家香雾笼银兔，一派天风吹紫鸾。\n夜色分秋当二八，桂华作意让团圞。不知高处还谁忌，倚遍幽人十二阑。"
        },
        {
            "标题": "十二月朔雪夜宿宣风馆次壁间韵",
            "作者": "陆深",
            "内容": "岁晚溪流冻有痕，岭头云日瘴犹浑。向来萍实千年事，一去梅花第几村。\n高鸟过林惊积雪，长亭催客易黄昏。深惭未遂还吴计，独谱离骚招楚魂。"
        },
        {
            "标题": "景陵",
            "作者": "陆深",
            "内容": "景陵东奠接蓬瀛，长忆宣皇致太平。弓剑閟严龙气合，楼台环琐斗杓横。\n地高海岳依依见，天阔风云冉冉生。万岁千年隆礼典，群官偏许夜深行。"
        },
        {
            "标题": "黄河南岸见梨花二首 其一",
            "作者": "陆深",
            "内容": "烟消露湿斗轻盈，梨花枝枝如有情。分付东风莫吹尽，道旁留照夜深行。"
        },
        {
            "标题": "谒汉高庙",
            "作者": "陆深",
            "内容": "元冬曜白日，旷野吹大风。旅行齐楚交，密与丰沛通。\n磊磈半亩丘，乃有高皇宫。堂堂赤帝子，仪像居当中。\n天运苟不极，未肯生英雄。一时风云会，百辈皆王公。\n野人守敦朴，香火祈年丰。那知千载上，行天乘六龙。\n丈夫事真主，圣人优百工。感叹复感叹，岂必非遭逢。"
        },
        {
            "标题": "为方思道题画眉折枝",
            "作者": "陆深",
            "内容": "中山紫翠护层层，合起高楼对雨凭。爱汝一双花底鸟，为春啼杀海裳陵。"
        },
        {
            "标题": "七月十一日雨后东巡过鸣谦驿",
            "作者": "陆深",
            "内容": "客居何似隐居閒，城里不如城外山。涧水独澄吟骨瘦，秋风又上鬓毛斑。\n黄花信早高低路，白雁霜前紫翠关。爱杀无心云一片，随风飞去复飞还。"
        },
        {
            "标题": "乙酉岁际二首 其一",
            "作者": "陆深",
            "内容": "灯火高楼夜，人间岁又除。团圞儿女会，萧飒鬓毛初。\n椒叶频传令，桃符只自书。百年强过半，非是更何如。"
        },
        {
            "标题": "乙酉岁际二首 其二",
            "作者": "陆深",
            "内容": "扬燎明连汉，流星紫入烟。千门俱守岁，一夕共增年。\n寒勒梅香细，春回竹叶前。江湖身倘健，歌咏祝尧天。"
        },
        {
            "标题": "易言",
            "作者": "陆深",
            "内容": "狂风惊叶柔条落，顺流一苇建瓴下。束薪灌脂益火扬，弹指决机助矢舍。\n未若同心人，片言相要即盟社。"
        },
        {
            "标题": "鲁桥热",
            "作者": "陆深",
            "内容": "赤日行空正当午，老夫畏热如畏虎。计程归路三千七，值我行年六十五。\n昨过任城旧酒楼，山川信美非吾土。仲宣太白俱仙才，安得并载黄龙浦。\n此日池塘杨柳风，此时庭院芭蕉雨。牙缃架插馀万卷，衮钺心传破千古。\n满座时看羽扇摇，半酣起拂吴钩舞。已约清风成故人，更须霖雨歌明主。\n回瞻殿阁忆微凉，却向园庐依茂树。"
        },
        {
            "标题": "思归饮钦之馆",
            "作者": "陆深",
            "内容": "乡心迢递郁难开，且醉佳人旧酒杯。千里雁书回隔岁，五湖云树锁高台。\n遥闻河北兵还满，坐看长安月又来。容取腐儒江海上，仗君终作济时才。"
        },
        {
            "标题": "风雨夜拥炉防警楫儿从傍屡作啼思",
            "作者": "陆深",
            "内容": "野居宁免惧，所恨乏兼赀。鸡犬偶不宁，儿女成悲啼。\n青毡有旧物，绿林多健儿。昨闻东西陌，颇受狐鼠欺。\n明灯守长夜，风雨正凄其。岂云网可漏，无乃岁阻饥。\n春阳正骀荡，民物方皞熙。愿言寄当路，莫惮催科迟。"
        },
        {
            "标题": "杂诗三首 其三",
            "作者": "陆深",
            "内容": "敝帏殉老马，恩义贵有终。三良从下世，黄鸟哀国风。\n蚁穴堕太山，蛆流毒桓公。弃置万夫望，忧来不能穷。\n浩歌当永夕，沉思夜将中。"
        },
        {
            "标题": "咏石七首 其五 剑石",
            "作者": "陆深",
            "内容": "葛陂化为龙，八公亦鍊石。借身远报雠，凝血今成碧。"
        },
        {
            "标题": "咏石七首 其七 紫芝峰",
            "作者": "陆深",
            "内容": "采芝堪疗饥，煮石亦可餐。怅望商山老，浩歌蜀道难。"
        },
        {
            "标题": "咏石七首 其三 麻衣道者",
            "作者": "陆深",
            "内容": "当年钱若水，寒夜拨炉灰。若是公侯骨，定应期不来。"
        },
        {
            "标题": "咏石七首 其一 吕公",
            "作者": "陆深",
            "内容": "吕公本侠士，诡称回道人。黄金亦可变，谁云非法身。"
        },
        {
            "标题": "咏石七首 其四 邋遢仙",
            "作者": "陆深",
            "内容": "古来神仙侣，均为柱石材。得志有廊庙，有时居草莱。"
        },
        {
            "标题": "咏石七首 其六 紫云",
            "作者": "陆深",
            "内容": "积翠竞万壑，孤顽自离群。因风欲吹堕，夕阳明夏云。"
        },
        {
            "标题": "咏石七首 其二 蓑衣真人",
            "作者": "陆深",
            "内容": "真人巳忘我，犹著雨蓑衣。一朝尽劫尽，风雪不知归。"
        },
        {
            "标题": "道院夜酌联句三首 其一",
            "作者": "陆深",
            "内容": "月色虚窗逗客灯，坐疑身是玉壶冰。仙源几曲尘踪隔，云路千重浩气凌。\n小鹤立庭浑似约，清风入座镇相仍。何当漏下催归骑，离合其如重友朋。"
        },
        {
            "标题": "悠然亭",
            "作者": "陆深",
            "内容": "濠梁有鱼水，庄惠无尔我。吾犹恨多事，忘言岂不可。\n俯仰天地同悠然，鱼忘于水水忘渊。澄鲜一色月转汉，泼刺数声风起船。\n封君本是方叔后，老气盘空薄牛斗。长啸江湖范蠡书，逃名松菊王弘酒。\n庭中潴泉泉上亭，亭外万叠青山青。有时出云作细雨，此际游小开南溟。\n坐来一日当千日，未论他年百四十。海棠花发春气浓，一片胭脂镜中湿。"
        },
        {
            "标题": "将游龟峰寄汪抑之器之二太史",
            "作者": "陆深",
            "内容": "爱此秋高风日清，纡回常作探山行。俯看飞鸟有时下，怅望美人无限情。\n沙净水根偏见石，树含谷口少闻莺。好峰只隔斜阳外，拟借新居卧月明。"
        },
        {
            "标题": "道院夜酌联句三首 其三",
            "作者": "陆深",
            "内容": "月光刚照蕊珠宫，对酒论文兴正浓。楚水昨怜何逊至，吴宗远愧陆机同。\n天连乡国俱为客，地借山家幸有公。花雨坐深云洞閟，共看彩凤下梧桐。"
        },
        {
            "标题": "道院夜酌联句三首 其二",
            "作者": "陆深",
            "内容": "深深帘幕晚风清，满座衣冠四海情。宫漏隔花仙掌近，月华如水帝畿平。\n皋比有道怜张子，宣室多才爱贾生。红烛烧残诗兴远，赏心谁复谓难并。"
        },
        {
            "标题": "游昭庆寺",
            "作者": "陆深",
            "内容": "秋风昭庆寺，初日满回廊。地古松能偃，山深橘未霜。\n移舟还傍麓，著屐试登堂。高阁凌云表，凭阑意自长。"
        },
        {
            "标题": "过赵州",
            "作者": "陆深",
            "内容": "当代朝天路，犹馀望汉台。地分三晋古，客过万山来。\n霁雪留残照，轻车动早雷。望穷天北极，紫气绕蓬莱。"
        },
        {
            "标题": "秦淮渔笛",
            "作者": "陆深",
            "内容": "桃花新水满江流，一棹波连白鹭洲。网趁夕阳鱼在柳，酒随村店蚁初篘。\n高怀閒弄江梅晓，古调遥翻嶰竹秋。几度曲终潮正落，有人指点说东游。"
        },
        {
            "标题": "夜宿清江浦怀夏公谨",
            "作者": "陆深",
            "内容": "怀人不能寐，风雨满船窗。为问扬州胜，琼花解作双。\n河流赴东海，淮甸自名邦。并有澄清志，联舟涉大江。"
        },
        {
            "标题": "初夏移舟天马山过嘉树林听僧道净弹琴",
            "作者": "陆深",
            "内容": "城阴水木夏初临，十里来过嘉树林。乘兴不妨灵运屐，赏心先到颖师琴。\n望中海日依微见，物外烟霞次第寻。欲上前山最高处，扁舟应向五湖深。"
        },
        {
            "标题": "破晓出水西门往江口途中作",
            "作者": "陆深",
            "内容": "城西买马滑冲泥，总为风光候指挥。拍案寒潮惊晓枕，过江残雪上春衣。\n梅花野寺初闻磬，杨柳村居半掩扉。曙色渐分人渐远，五云双阙拥朝晖。"
        },
        {
            "标题": "分题灯下细书寿副宪卢师召乃翁",
            "作者": "陆深",
            "内容": "青藜火底坐挥毫，犹有蝇头满薛涛。似与黄庭传妙诀，还将白练写风骚。\n怀人诗就石湖晓，寄子书成剑阁高。见说方瞳今己碧，更从天际送鸿毛。"
        },
        {
            "标题": "次韵黄如英听管生弹琴",
            "作者": "陆深",
            "内容": "逸人最爱冯虚阁，手弄丝桐自酬酢。清安身世甘寂淡，富贵交亲供谀噱。\n天空境静初按谱，掩抑悲凄更丰约。淙淙岩背堕春泉，历历林梢下秋箨。\n缓猱急引大可怜，含徵流商调相错。初闻古意三叠高，旋见失势千丈落。\n勇如壮士提戈戟，静似佳人洗丹垩。吴山积雪开四窗，夜静金炉火犹烁。\n是时相对拥青绫，顿使烦襟坐来铄。中郎此意妙莫传，炊爨之馀尚堪凿。\n看君幽兴正得意，我和险诗聊善谑。须臾鼓罢阳春曲，门外青山映寥廓。"
        },
        {
            "标题": "重廿五行",
            "作者": "陆深",
            "内容": "前月今日风若掣，今月今日雨不绝。颓垣败壁补未完，注栋倾盆势尤烈。\n对床不辨儿女啼，悬天但恐星河决。遥看密泻同织丝，复有大片如飞雪。\n夜来沾洒愁图书，似闻挥霍鸣金铁。昨听父老指顾言，目数群龙迸空裂。\n海中沙县全城翻，邑里谯楼半腰折。皇天高照正森严，圣主中兴自超轶。\n岂伊玄化复偶然，无乃苍生自诒孽。拥衾转辗苦待明，四野茫茫混鱼鳖。\n禾头生耳须浪传，灶底产蛙幸虚设。不然东南财赋区，宁免宵旰劳符节。\n小臣幽忧才一家，终岁饥寒讵堪说。仰天端拜意独深，捧日何能计应拙。\n挽回光霁敢望多，今夕明朝事终别。"
        },
        {
            "标题": "客从海上馈杜鹃花甚佳薄暮移灯照之有作",
            "作者": "陆深",
            "内容": "秾绿深红照夜明，自从西蜀识佳名。年芳不隔关山道，胜事新添洛社盟。\n高阁捲帘看不足，一春啼鸟恨难平。阑干六曲催花信，芳草王孙空复情。"
        },
        {
            "标题": "雨雪曲",
            "作者": "陆深",
            "内容": "雨雪天山夜，征夫阅壮丁。将军犹转战，属国尽来庭。\n试比临关月，还同陨石星。借问寄衣使，何时过五陵。"
        },
        {
            "标题": "大风",
            "作者": "陆深",
            "内容": "昨夜雨沙今大风，美人高阁怨飞蓬。柳条万结浑欲断，梨花一株容易空。\n岂是宋都过退鹢，亦愁乡信阻归鸿。江南茅屋吾所爱，莫教吹捲瀼西东。"
        },
        {
            "标题": "玉华杂咏七首",
            "作者": "陆深",
            "内容": "海风吹海雨，飞过玉华山。山中人不见，窈窕翠微间。\n得月乘鸾度，开云放鹤还。"
        },
        {
            "标题": "豫章台",
            "作者": "陆深",
            "内容": "豫章台，使君来，铜符五马春风回。春风先傍谁门户，破屋萧萧四边土。\n吹开阴冱见阳和，散尽呻吟到歌舞。洪都风土古不薄，唐宋雄藩汉名落。\n南州犹存徐孺祠，西山遥映滕王阁。豫章台前秋日晴，豫章台下秋水清。\n年年岁岁送人去，送君今去独含情。"
        },
        {
            "标题": "七月七日以公事出城同林介立游广恩寺",
            "作者": "陆深",
            "内容": "年年七夕是秋期，残暑犹存感岁时。未对天边新月偃，先贪林下午阴迟。\n城鸦殿鹊红云绕，宿鸟鸣蝉碧树移。两月都门尘扑面，偶同心赏一题诗。"
        },
        {
            "标题": "閒居三首 其三",
            "作者": "陆深",
            "内容": "画檐净流云，鲜月代秉烛。上有梧树枝，下有寒泉绿。\n夜深地复静，俯仰皆自足。"
        },
        {
            "标题": "秋声",
            "作者": "陆深",
            "内容": "高阁烦襟生远兴，忽闻凉籁动罗帏。随风已去传鸣柝，傍月还来助捣衣。\n疑有波涛从地起，独怜乌鹊正南飞。长安此夜悲秋客，细数流年感是非。"
        },
        {
            "标题": "中秋月下怀高进之",
            "作者": "陆深",
            "内容": "浦溆虚堂欲暮秋，故人青眼夜深留。微风明灭渔舟火，四壁凄清戌角楼。\n身世浑疑非幻境，心期千载有神游。庭前忽报中秋月，踏碎花阴未肯休。"
        },
        {
            "标题": "游金山次唐韵",
            "作者": "陆深",
            "内容": "过水金山寺，真怜地脉分。潮声生绝壁，江影堕孤云。\n凉吹先秋到，长歌入夜闻。登临殊不极，斜日伴微醺。"
        },
        {
            "标题": "次韵王子升侍御登姑苏玉峰二首 其一",
            "作者": "陆深",
            "内容": "牙旗分队捲芳埃，独上姑苏百尺台。南斗下临东海近，青山多在白云隈。\n谩劳此地兴亡恨，共仰中朝将相才。合是长城应万里，野人林壑卧苍苔。"
        },
        {
            "标题": "次韵王子升侍御登姑苏玉峰二首 其二",
            "作者": "陆深",
            "内容": "目极长亭更短亭，观风使者节初停。潮头东去和云白，山势西来绕郭青。\n艳冶莺花春入望，太平门户昼长扃。阖闾最爱干将剑，化鹤归来尚姓丁。"
        },
        {
            "标题": "赠别王莹中二首 其一",
            "作者": "陆深",
            "内容": "孤舟连夜发，客子念还家。远道多秋卷，高城急暮笳。\n一身笼外鸟，万虑壁间蛇。春色淮南路，江蓠绕白沙。"
        },
        {
            "标题": "端阳",
            "作者": "陆深",
            "内容": "畎亩惊时序，端阳复早晴。遥知宣赐里，空有侍臣名。\n舟子渔龙渡，骚人糈酒情。千年浑旧俗，地接楚江城。"
        },
        {
            "标题": "赠别汪天启同年",
            "作者": "陆深",
            "内容": "借问何所悲，相知新别离。掩袂各挥涕，步步不得辞。\n恐堕儿女情，挥酒尽一卮。念我同门友，高举振羽仪。\n东西各有过，与子愿独偕。意多觉别促，情亲身不违。\n仰视白日速，嗟此道上泥。久要四海志，岁年空路岐。\n慷慨发我歌，我歌当向谁。谅子重察识，会面知有期。"
        },
        {
            "标题": "凤冈书屋为宁波朱允升赋",
            "作者": "陆深",
            "内容": "凤凰冈下结幽居，能读先人万卷书。手种碧梧深雨露，谁题凡鸟到门闾。\n楚狂空有歌相和，阿阁曾传事巳虚。见说上林工奏赋，白头未必老相如。"
        },
        {
            "标题": "长女卒后复携家渡江",
            "作者": "陆深",
            "内容": "趋朝入市总无缘，江上新开二顷田。水阁茅堂元自得，酒怀诗兴故依然。\n夕阳度岭人吹笛，秋水临门客系船。尚有旧书三百轴，海云江月共年年。"
        },
        {
            "标题": "自山南过宣妙寺复会周约庵小燕",
            "作者": "陆深",
            "内容": "深慰停舟待，还承高燕开。雨中多宝树，风外妙高台。\n老爱尘凝榻，心惊梦破槐。空门多意味，欲去重徘徊。"
        },
        {
            "标题": "新晴病起独登台观耕",
            "作者": "陆深",
            "内容": "东曦散早凉，沃土依水曲。宿雨一以霁，微风满畴绿。\n农人欣及时，物情遂所欲。稼穑良独难，勤惰各有属。\n夙疴幸暂舒，登台恣遐瞩。馌饷偕尔邻，指挥顾我仆。\n新苗含露滋，把爱等苍玉。稍稍已成行，累累尚盈束。\n苟遂丰稔期，宁知泥涂辱。倦游拙理生，藉此一廛足。"
        },
        {
            "标题": "憩驿亭昼梦",
            "作者": "陆深",
            "内容": "蕉鹿何心得失间，如何连夜梦家山。药栏定为游人遍，水阁唯应送客关。\n春日欲晴常带雨，客途虽好不如还。少年最爱河东问，抽笔浑惭鬓已斑。"
        },
        {
            "标题": "长至入侍内殿遇雪",
            "作者": "陆深",
            "内容": "夙直通明殿，云空雪片飞。履高防失足，怜湿畏沾衣。\n宫跸传来远，期簪望不稀。阳和通帝德，瑞白满皇畿。"
        },
        {
            "标题": "竹岩歌",
            "作者": "陆深",
            "内容": "君不见程公竹岩重新安，上有凤雏双羽翰，下有龙孙欲迸青琅玕。\n嶙峋白璧连城价，摇动清风六月寒。美人岁晚爱颜色，身踞虎豹凭阑干。\n秖今仙游向湘浦，唯馀落月辉林峦。调和六琯制大雅，镇压百里成伟观。\n孟生泪尽不复茁，唐皇感之比二难。江南程氏古司马，别有伊洛分派如波澜。\n谁云今人不如昔，竹岩太中相应看。仲氏外台握风纪，俨哉伯子和气端。\n正公壁立几万仞，要比季子铁豸冠。四时正气郁不改，东南秀色若可餐。\n扫除炎热砺世钝，一为长歌天地宽。呜呼竹岩不可见，见此孤标遗荫回风湍。"
        },
        {
            "标题": "竹斋歌",
            "作者": "陆深",
            "内容": "君不见仙尉斋前数竿竹，劲于龙髯嫩于玉。向晚冰霜如有情，多时盘箸宁无肉。\n一从手种春雨馀，摇动青冥散炎燠。未论留汗等琬琰，先须截管谐琴筑。\n曾闻子猷傲山阴，何如卫武歌淇澳。虚斋中含八面凉，恍疑潇湘秋万斛。\n轩窗隐映月渐移，枕簟飘萧粉初扑。堪拟封侯自千亩，正有幽人在空谷。\n冻雷惊笋起卧龙，怪石蟠根解群鹿。绕檐日日报平安，一岁清风三百六。\n斋中本是潇洒人，岁寒之交元有神。当年随计赴上国，尚书宰相俱心亲。\n人言松柏并奇操，共爱金玉寻芳邻。燕京争誇见彷佛，黄金别筑高嶙峋。\n剑江回首旧隐地，花县拜命新行春。朅来小试钓鳌手，东海□袅垂丝纶。\n九苞彩凤下览德，千里青云高致身。仇香枳棘昔同调，蒋诩径路今通津。\n暂将形影照南浦，若比甘棠尤逼真。我歌竹斋君试听，天子用尔清风尘，会须嶰谷逢伶伦。"
        },
        {
            "标题": "自忻州还度石岭关",
            "作者": "陆深",
            "内容": "北望沙场碛，南来石岭关。遥山看围合，新水送潺湲。\n短发苍茫里，高情紫翠间。晓阴浑未散，暂此寄悠閒。"
        }
    ],
    "对话内容": [
        {
            "Type": "宫廷官场对话",
            "Location": "明朝皇宫",
            "Background": "陆深在朝堂上与大臣李承箕讨论国政，李承箕上奏新法，陆深作为编修提出修改意见，众大臣纷纷侧耳倾听。",
            "Dialogue": "{\n    角色名:李承箕 \n    动作:(微微躬身，手持奏章，神情恭敬)\n    讲话:陛下，臣今特上奏一新法，意在减轻百姓负担，提升朝廷之财政。此法乃是对现行税制之改良，细则如下：一是将田亩税减半，二是取消不必要之杂税，三是设立专门机构以监督税收之公正。臣以为，此举可使农民得以安居乐业，饱食终日，国之富强，必由此始。然臣亦知此法实施过程中，必有诸多困难，故恳请陛下设立相应之政策辅导，确保法令之顺利推行，令百姓得利，国库充盈。\"\n}\n\n{\n    角色名:陆深 \n    动作:(微微点头，双手抱于胸前，思索片刻)\n    讲话:承箕大人所言，确实有其深意，然则臣以为此法之实施，须得权衡轻重，细致周全。毕竟，税制之改革，非但关乎百姓之生计，更关乎朝廷之根基。若减税而无效益，反致国库空虚，则非长久之计。臣建议设立田亩登记，确保每一户之田地面积真实，避免因故意隐瞒而使国库受损。并且，若能设立田租上限，便可防止富户之横征暴敛，使田园之利，真正归于农夫之手。如此，方可使新法得以顺利推行，国之根本，才能稳如泰山。\"\n}"
        },
        {
            "Type": "诗词戏剧对话",
            "Location": "陆深的书房",
            "Background": "陆深与兄弟陆涵、陆澜共聚一堂，讨论各自的诗作，陆深朗诵自己的《俨山集》，兄弟们赞叹不已，激起创作灵感。",
            "Dialogue": "{\n    角色名:陆涵 \n    动作:(微微倾身，目光期待)\n    讲话:兄长，您今日所作之《俨山集》，闻者皆称绝艳，真乃光耀文坛。可否请您为我朗诵一首，让我得一同享其韵味？\"\n}\n\n{\n    角色名:陆深 \n    动作:(微微一笑，缓步走到窗边，清清嗓子)\n    讲话:诸君既欲听我朗诵，便让我以此《俨山集》中的一篇《夜坐念东征将士》献给诸位。听闻此诗，诸位可一同体会我心中对时局动荡之感慨。诗云：长河乘夜渡貔貅，兵气如云拥上游。大将能挥白羽扇，君王不爱紫貂裘。十二关山齐故国，百年疆域汉神州。不眠霜月闻刁斗，自启茅堂望斗牛。此诗以夜坐之情，抒我对将士们的怀念与敬仰，亦是对国家未来的渴望与不安。诸位有何感想？\"\n}"
        },
        {
            "Type": "书信交流",
            "Location": "陆深的书房",
            "Background": "陆深致书给好友郑洛，表达自己对乡土的思念，并附上新作《谿山余话》的抄本，期待郑洛的回信与点评。",
            "Dialogue": "{\n    角色名:郑洛 \n    动作:(手捧书卷，眉头微皱)\n    讲话:陆深兄，近来可好？我收到您寄来的《谿山余话》抄本，内容深邃，然有几处我不太明了，恳请您为我解惑。\"\n}\n\n{\n    角色名:陆深 \n    动作:(轻握笔杆，眼中闪烁着思索的光芒)\n    讲话:郑兄，承您所言，余话虽以谿山为题，但其中寄托的是我对过往岁月的思考与对故乡的眷恋。若有不明之处，尽可询问。此书中所提及之“谿流潺潺，听之令人思乡”，便是我对故土的深情流露。山水之间，常常引发我对家乡景致的回忆。若是您有任何疑问，无论是诗词之义，还是我心之所向，皆可畅所欲言，愿与您共探其中奥妙。\"\n}"
        },
        {
            "Type": "家庭市井对话",
            "Location": "上海市集",
            "Background": "陆深在市集中与邻里闲聊，讨论时事与家中琐事，提及继母翟氏的厨艺让邻里赞不绝口。",
            "Dialogue": "{\n    角色名:邻居 \n    动作:(面带微笑，双手鼓掌)\n    讲话:陆深兄，听闻您继母翟氏的厨艺无人能及，真是令人艳羡。您可否为我们分享一二，何以能将家常菜做得如此美味？\"\n}\n\n{\n    角色名:陆深 \n    动作:(微微一笑，欣慰地点头)\n    讲话:邻居所言，实乃过奖。翟母所制之菜，乃是用心与自然的结合，常以新鲜的时蔬与香料为主，调味之法则是以清淡为主，力求保留食材之原味。她常说，食材乃天地之精华，唯有尊重与珍惜，方能烹饪出美味之佳肴。此外，母亲还有一手独特的酱料秘方，每每家宴之时，必不可少。若邻居您有意，待我向母亲请教，日后可共聚一堂，分享家常菜之乐。\"\n}"
        },
        {
            "Type": "宫廷官场对话",
            "Location": "明朝詹事府",
            "Background": "陆深与同僚分享为曹雷所作的墓志铭，众人对其文采赞赏有加，讨论陆深在文坛的影响力。",
            "Dialogue": "{\n    角色名:同僚 \n    动作:(点头称赞，目光炯炯)\n    讲话:陆深兄，您为曹雷所作的墓志铭，实在是文采斐然，能否请教您在写作之际，有何心得？\"\n}\n\n{\n    角色名:陆深 \n    动作:(微微一笑，目光柔和)\n    讲话:诸位同僚，曹雷乃是一位德才兼备之士，能为其撰写墓志铭，实乃我之荣幸。写作之时，我以他一生之事迹为线索，力求展现其为人之真谛与对国家之贡献。我常以“行文如画，笔酣墨饱”为原则，力求字字珠玑、句句生辉。墓志铭不仅是对逝者的悼念，更是对后人之警示与激励。诸位若欲在此文艺上有他日之成就，须多加揣摩、勤加练习，方能逐步走上这条创作之路。\"\n}"
        },
        {
            "Type": "诗词戏剧对话",
            "Location": "山间小亭",
            "Background": "陆深与友人杨杰在山间小亭对饮，吟诵《夜坐念东征将士》，感慨时局动荡，表达壮志未酬的遗憾。",
            "Dialogue": "{\n    角色名:杨杰 \n    动作:(举杯相邀，神情豪迈)\n    讲话:陆深兄，今夜月明，何不共饮一杯，吟诵《夜坐念东征将士》，共同感慨时局如何？\"\n}\n\n{\n    角色名:陆深 \n    动作:(举杯回应，笑容可掬)\n    讲话:杨兄所言极是，今宵明月如洗，正适合共饮共吟。且让我再为兄长诵此诗一遍，愿以此诗共鸣我心中之壮志与遗憾。诗云：长河乘夜渡貔貅，兵气如云拥上游。大将能挥白羽扇，君王不爱紫貂裘。十二关山齐故国，百年疆域汉神州。不眠霜月闻刁斗，自启茅堂望斗牛。愿我们共同铭记这份心情，继续为国家的安宁与繁荣而努力。\"\n}"
        },
        {
            "Type": "宫廷官场对话",
            "Location": "明朝文官会议",
            "Background": "陆深在会议上与阎睿讨论科举改革，陆深提出自己的见解，阎睿表示赞同，强调教育的重要性。",
            "Dialogue": "{\n    角色名:阎睿 \n    动作:(眉头微皱，手指轻敲桌面)\n    讲话:陆深兄，听闻您对科举改革有独到见解，能否详述一二，以便我们共同探讨？\"\n}\n\n{\n    角色名:陆深 \n    动作:(微微倾身，目光坚定)\n    讲话:阎兄所询，实乃我心所思。科举之制，关乎国家之兴衰，故必须审慎对待。臣以为，改革应从扩大选拔范围入手，尤其要注重对寒门子弟的扶持，唯有如此，才能使更多有才之士得以入仕，为国效力。此外，考试内容也应与时俱进，增加实用性的科目，令科举不再是空洞之名，而能切实促进国家之发展。惟愿我们能携手共进，让科举之路更加宽广，造福后世。\"\n}"
        },
        {
            "Type": "家庭市井对话",
            "Location": "陆深的家中",
            "Background": "陆深的妻子梅氏与邻居交谈，谈及陆深的著作《科场条贯》，邻居对其才华表示敬佩。",
            "Dialogue": "{\n    角色名:梅氏 \n    动作:(微微一笑，手捧菜肴)\n    讲话:陆深大人，听闻您的著作《科场条贯》，众人皆称盛赞，您可否为我细说其中的道理？\"\n}\n\n{\n    角色名:陆深 \n    动作:(微微点头，目光柔和)\n    讲话:梅氏所问，正是我心中之所愿。此书乃是我对科举制度之理解与思考，旨在为求学之人提供一条明确而高效的学习路径。我在书中探讨了科举考试的各个环节，包括应试技巧、经典论述及相关策略，力求让每位士子都能在考试中发挥出最佳水平。更希望通过此书，能帮助更多寒门子弟走上仕途，实现人生理想。若梅氏有兴趣，待我再为您细细讲述其中的要义与深意。\"\n}"
        },
        {
            "Type": "诗词戏剧对话",
            "Location": "诗社聚会",
            "Background": "陆深在诗社中与陆沔、陆淮切磋诗艺，陆深朗诵《江东竹枝词》，引起大家共鸣，气氛热烈。",
            "Dialogue": "{\n    角色名:陆沔 \n    动作:(手捧诗卷，目光炯炯)\n    讲话:兄长，您今次所作的《江东竹枝词》，真乃字字珠玑，能否请您再为我朗诵一遍？\"\n}\n\n{\n    角色名:陆深 \n    动作:(微微一笑，轻咳一声，站起身来)\n    讲话:弟弟所言过奖，今日既然如此，便让我为你朗诵这首《江东竹枝词》。诗云：明月垂杨独树桥，桥西熟酒好良宵。红香细剥莺哥嘴，嫩白鲜羹玉面条。此诗描绘了江东的美丽夜景，借酒言欢，尽显生活之乐。愿弟弟在聆听之际，亦能感受到我对生活的热爱与对美好事物的追求。\"\n}"
        },
        {
            "Type": "书信交流",
            "Location": "陆深的书房",
            "Background": "陆深致信给张鸣凤，表达对其墓志铭的赞赏，并讨论文学创作的心得，期待进一步的交流。",
            "Dialogue": "{\n    角色名:张鸣凤 \n    动作:(手执书卷，神情专注)\n    讲话:陆深兄，您的新作《谿山余话》，我已细读，然书中有几处令我费解，不知您能否为我详细解说？\"\n}\n\n{\n    角色名:陆深 \n    动作:(微微一笑，目光温和)\n    讲话:张兄，承您所询，书中之意，实乃我对山水之思与人情之感的结合。每一篇章，皆是我在谿山之行中所感悟之事，试图通过文字将那份自然之美与内心之情传达出来。若有不解之处，尽可言明，我愿逐一为兄解答。愿我二人能因此书而共鸣，探讨其中的深意与情感，继续在文学之路上相互砥砺。\"\n}"
        }
    ]
}