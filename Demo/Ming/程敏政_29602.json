{
    "基本信息": {
        "姓名": "程敏政",
        "性别": "男",
        "出生年份": "1444",
        "死亡年份": "1499",
        "享年": "55",
        "朝代": "明",
        "家庭区分": "未详"
    },
    "亲属关系": [
        "程敏政的父是程信",
        "程敏政的岳父是李贤",
        "程敏政的子是程埙",
        "程敏政的曾祖是程杜寿",
        "程敏政的祖父是程晟",
        "程敏政的母是林氏(程敏政母)",
        "程敏政的妻子是李氏(程敏政妻)",
        "程敏政的弟是程敏德",
        "程敏政的弟是程敏行"
    ],
    "其他关系": [
        "程敏政被华昶弹劾",
        "程敏政推荐的对象是程淮",
        "程敏政被罗绮推荐",
        "程敏政被李贤欣赏/器重",
        "程敏政被朱祁镇欣赏/器重",
        "程敏政被彭时欣赏/器重",
        "程敏政为程元凤所著书作序",
        "程敏政为吴儆所著书作序",
        "程敏政为谢翱所著书作序",
        "程敏政为程琳作墓志铭",
        "程敏政为程珫作墓志铭",
        "程敏政为程璠作墓志铭",
        "程敏政为程颢作墓志铭",
        "程敏政为程珦作墓志铭",
        "程敏政为程颐作墓志铭",
        "程敏政为程嗣弼作墓志铭",
        "程敏政为程瑜作墓志铭",
        "程敏政为陈氏（程琳妻）作墓志铭",
        "程敏政为程立信作墓志铭",
        "程敏政为程相作墓志铭",
        "程敏政为程放作墓志铭",
        "程敏政为程元凤作墓志铭",
        "程敏政为朱氏(程逵妻)作墓志铭",
        "程敏政为程可大作墓志铭",
        "程敏政为程用之作墓志铭",
        "程敏政为程克一作墓志铭",
        "程敏政为程晞尹作墓志铭",
        "程敏政为程端悫作墓志铭",
        "程敏政为程梦子作墓志铭",
        "程敏政为蒋琬作墓志铭",
        "程敏政为李㫤作墓志铭",
        "程敏政为李铭作墓志铭",
        "程敏政为洪寛作墓志铭",
        "程敏政为高济作墓志铭",
        "程敏政为孙忠作墓志铭",
        "程敏政为孙琏作墓志铭",
        "程敏政为凌锦作墓志铭",
        "程敏政为张文作墓志铭",
        "程敏政为张文质作墓志铭",
        "程敏政为陈应作墓志铭",
        "程敏政为程佲作墓志铭",
        "程敏政为程泰作墓志铭",
        "程敏政为滕昭作墓志铭",
        "程敏政为程珦所著书作跋",
        "程敏政为陈栎所著书作跋",
        "程敏政为汪克宽所著书作跋",
        "程敏政为程楚翁所著书作跋",
        "程敏政为程元凤作字说、名述",
        "程敏政传记作者为泛东之",
        "程敏政为程克俊作传",
        "程敏政为程迈作传",
        "程敏政为程师孟作传",
        "程敏政为侯氏(程珦妻)作传",
        "程敏政为程珌作传",
        "程敏政为程洙作传",
        "程敏政为程若庸作传",
        "程敏政为程元凤作传",
        "程敏政为陆容作传",
        "程敏政为程通作传",
        "程敏政为程直方作传",
        "程敏政为程鸣凤作传",
        "程敏政为杨守陈作传",
        "程敏政为仝寅作传",
        "程敏政为王玙作传",
        "程敏政为洪寛作传",
        "程敏政为祝仲宁作传",
        "程敏政为汤胤𪟝作传",
        "程敏政为杨太荣作传",
        "程敏政为韩士琦作传",
        "程敏政为程克俊作祭文",
        "程敏政为程琳作祭文",
        "程敏政为程大昌作祭文",
        "程敏政为程卓作祭文",
        "程敏政为程元岳作祭文",
        "程敏政为程端本作祭文",
        "程敏政为程巨夫之书、画作跋",
        "程敏政为王渊之书、画作跋",
        "程敏政为李溥光之书、画作跋",
        "程敏政为程鼎作临别赠言(送别诗、序)",
        "程敏政为姜绾作临别赠言(送别诗、序)",
        "程敏政为汪进作临别赠言(送别诗、序)",
        "程敏政为程琳作谥议",
        "程敏政为程颢作谥议",
        "程敏政为程颢作谥议",
        "程敏政为程颐作谥议",
        "程敏政为程颐作谥议",
        "程敏政为程大昌作谥议",
        "程敏政同僚的对象是李东阳",
        "程敏政为程信作碑阴",
        "程敏政其著作为程瞳所研读",
        "程敏政向康永韶致贺",
        "程敏政向张峦致贺",
        "程敏政为程羽作神道碑",
        "程敏政为程全作神道碑",
        "程敏政为陈氏(程大昌母)作神道碑",
        "程敏政为张钦作神道碑",
        "程敏政为秦夔作神道碑",
        "程敏政为张谦作神道碑",
        "程敏政为程鼎作墓表",
        "程敏政为程汝能作墓表",
        "程敏政为程绍开作墓表",
        "程敏政为李泰作墓表",
        "程敏政为程熙作墓表",
        "程敏政为程卓作挽诗、词",
        "程敏政为程卓作行状",
        "程敏政为程德秀作行状",
        "程敏政为程东作行状",
        "程敏政为程信作行状",
        "程敏政为李贤作行状",
        "程敏政为程时登作行状",
        "程敏政为周瑄作行状",
        "程敏政为陆简作行状",
        "程敏政为董宽作行状",
        "程敏政画赞(画像记)由周经所作",
        "程敏政为程师孟作画赞(画像记)",
        "程敏政为程瑀作画赞(画像记)",
        "程敏政为程颢作画赞(画像记)",
        "程敏政为程颐作画赞(画像记)",
        "程敏政为程颐作画赞(画像记)",
        "程敏政为程珌作画赞(画像记)",
        "程敏政为程叔达作画赞(画像记)",
        "程敏政致书程羽",
        "程敏政致书司马垔",
        "程敏政致书司马垔",
        "程敏政致书李东阳",
        "程敏政致书李东阳",
        "程敏政致书李东阳",
        "程敏政致书李东阳",
        "程敏政致书陆容",
        "程敏政致书倪岳",
        "程敏政致书彭韶",
        "程敏政致书何乔新",
        "程敏政致书何乔新",
        "程敏政致书谢迁",
        "程敏政致书沈周",
        "程敏政致书杨循吉",
        "程敏政致书程珙",
        "程敏政致书王恕",
        "程敏政致书罗璟",
        "程敏政致书林瀚",
        "程敏政致书谢铎",
        "程敏政致书汪奎",
        "程敏政致书汪舜民",
        "程敏政致书张元祯",
        "程敏政致书陈音",
        "程敏政致书杨守阯",
        "程敏政致书杨茂元",
        "程敏政致书欧阳旦",
        "程敏政致书王璟",
        "程敏政致书杨廷和",
        "程敏政致书王经",
        "程敏政致书李杰",
        "程敏政致书李逊学",
        "程敏政致书李璋",
        "程敏政致书马绍荣",
        "程敏政致书秦夔",
        "程敏政致书张天瑞",
        "程敏政致书张弼",
        "程敏政致书陆简",
        "程敏政致书陆简",
        "程敏政致书娄谦",
        "程敏政致书娄谦",
        "程敏政致书屠滽",
        "程敏政致书焦芳",
        "程敏政致书刘钫",
        "程敏政致书谢文",
        "程敏政致书萧遍",
        "程敏政致书萧显",
        "程敏政致书边镛",
        "程敏政致书边镛",
        "程敏政致书江朝宗",
        "程敏政致书李延寿",
        "程敏政致书李延寿",
        "程敏政致书唐相",
        "程敏政致书李德恢",
        "程敏政答司马垔书",
        "程敏政答司马垔书",
        "程敏政答李东阳书",
        "程敏政答李东阳书",
        "程敏政答何乔新书",
        "程敏政答谢迁书",
        "程敏政答罗璟书",
        "程敏政答周纮书",
        "程敏政答庄昶书",
        "程敏政答张元祯书",
        "程敏政答刘大夏书",
        "程敏政答何鉴书",
        "程敏政答杨一清书",
        "程敏政答玉山樵者书",
        "程敏政答汪循书",
        "程敏政答张诰书",
        "程敏政答强珍书",
        "程敏政答焦芳书",
        "程敏政答董越书",
        "程敏政答谢恭书",
        "程敏政答柳琰书",
        "程敏政答刘纪书",
        "程敏政答徐翊书",
        "程敏政答张𠡠书",
        "程敏政赠诗、文的对象是王㒜",
        "程敏政赠诗、文的对象是李㫤",
        "程敏政赠诗、文的对象是李瓒",
        "程敏政赠诗、文的对象是唐章",
        "程敏政赠诗、文的对象是翟瑛",
        "程敏政为程瑀之建筑物题咏、记、命名",
        "程敏政为程德秀之建筑物题咏、记、命名",
        "程敏政建筑物得到彭华的题咏、记、命名",
        "程敏政为程颢作学记（书院记）",
        "程敏政为程颐作学记（书院记）",
        "程敏政为陈栎之诗文作跋",
        "程敏政为李祁之诗文作跋",
        "程敏政为谢应芳之诗文作跋",
        "程敏政为汪克宽之诗文作跋",
        "程敏政为程直方之诗文作跋",
        "程敏政为胡振卿之诗文作跋",
        "程敏政为贯云石之诗文作跋",
        "程敏政为官廉所作诗文作序",
        "程敏政为程迈篆匾额、器铭",
        "程敏政为陈栎之生祠作记",
        "程敏政称道王用宾之政绩",
        "程敏政刊刻聂豹之著述",
        "程敏政为程颢作祠记",
        "程敏政为程颢作祠记",
        "程敏政为程颢作祠记",
        "程敏政为程颢作祠记",
        "程敏政为程颢作祠记",
        "程敏政为程颢作祠记",
        "程敏政为程珦作祠记",
        "程敏政为程颐作祠记",
        "程敏政为程颐作祠记",
        "程敏政为程颐作祠记",
        "程敏政为程颐作祠记",
        "程敏政为程颐作祠记",
        "程敏政为程颐作祠记",
        "程敏政为程珌作祠记",
        "程敏政为程振作祠记"
    ],
    "入仕信息": [
        {
            "入仕方式": "科举: 进士(笼统)",
            "入仕年份": "1466",
            "入仕年龄": "22"
        },
        {
            "入仕方式": "科举: 乡贡举人",
            "入仕年份": "未详",
            "入仕年龄": "未详"
        },
        {
            "入仕方式": "学校: 生员(庠生)",
            "入仕年份": "未详",
            "入仕年龄": "未详"
        }
    ],
    "别名信息": [
        {
            "别名": "一",
            "别名类型": "行第"
        },
        {
            "别名": "克勤",
            "别名类型": "字"
        },
        {
            "别名": "暖道",
            "别名类型": "室名、别号"
        },
        {
            "别名": "篁墩",
            "别名类型": "室名、别号"
        }
    ],
    "任职信息": [
        {
            "官职": "编修",
            "起始年份": "未详",
            "结束年份": "未详",
            "任职方式": NaN,
            "任职地点": "[未详]"
        },
        {
            "官职": "翰林院侍读学士",
            "起始年份": "1492",
            "结束年份": "未详",
            "任职方式": NaN,
            "任职地点": "[未详]"
        },
        {
            "官职": "会试考试官",
            "起始年份": "1499",
            "结束年份": "未详",
            "任职方式": NaN,
            "任职地点": "[未详]"
        },
        {
            "官职": "经筵官",
            "起始年份": "未详",
            "结束年份": "未详",
            "任职方式": NaN,
            "任职地点": "[未详]"
        },
        {
            "官职": "礼部尚书",
            "起始年份": "未详",
            "结束年份": "未详",
            "任职方式": "赠",
            "任职地点": "[未详]"
        },
        {
            "官职": "礼部右侍郎",
            "起始年份": "未详",
            "结束年份": "未详",
            "任职方式": NaN,
            "任职地点": "[未详]"
        },
        {
            "官职": "少詹事",
            "起始年份": "未详",
            "结束年份": "未详",
            "任职方式": NaN,
            "任职地点": "[未详]"
        },
        {
            "官职": "侍讲学士",
            "起始年份": "未详",
            "结束年份": "未详",
            "任职方式": NaN,
            "任职地点": "[未详]"
        },
        {
            "官职": "掌太常卿事",
            "起始年份": "1492",
            "结束年份": "未详",
            "任职方式": NaN,
            "任职地点": "[未详]"
        },
        {
            "官职": "掌詹事府事",
            "起始年份": "未详",
            "结束年份": "未详",
            "任职方式": NaN,
            "任职地点": NaN
        },
        {
            "官职": "左谕德",
            "起始年份": "未详",
            "结束年份": "未详",
            "任职方式": NaN,
            "任职地点": "[未详]"
        },
        {
            "官职": "詹事府少詹事",
            "起始年份": "未详",
            "结束年份": "未详",
            "任职方式": NaN,
            "任职地点": NaN
        },
        {
            "官职": "詹事府詹事",
            "起始年份": "未详",
            "结束年份": "未详",
            "任职方式": NaN,
            "任职地点": NaN
        }
    ],
    "地理信息": [
        {
            "地名": "河间",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "河间",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "河间",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "河间",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "河间",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "河间",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "河间",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "休宁",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "休宁",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "休宁",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "休宁",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "休宁",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "休宁",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "四川布政司",
            "地址类型": "游历或曾经到过",
            "开始年份": "未详",
            "结束年份": "未详"
        },
        {
            "地名": "四川布政司",
            "地址类型": "游历或曾经到过",
            "开始年份": "未详",
            "结束年份": "未详"
        },
        {
            "地名": "四川布政司",
            "地址类型": "游历或曾经到过",
            "开始年份": "未详",
            "结束年份": "未详"
        },
        {
            "地名": "四川布政司",
            "地址类型": "游历或曾经到过",
            "开始年份": "未详",
            "结束年份": "未详"
        },
        {
            "地名": "四川布政司",
            "地址类型": "游历或曾经到过",
            "开始年份": "未详",
            "结束年份": "未详"
        },
        {
            "地名": "四川布政司",
            "地址类型": "游历或曾经到过",
            "开始年份": "未详",
            "结束年份": "未详"
        },
        {
            "地名": "四川布政司",
            "地址类型": "游历或曾经到过",
            "开始年份": "未详",
            "结束年份": "未详"
        },
        {
            "地名": "四川布政司",
            "地址类型": "游历或曾经到过",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "宋遗民录",
            "著述年份": "1496",
            "著述角色": "未详"
        },
        {
            "著述名称": "篁墩文集",
            "著述年份": "1496",
            "著述角色": "未详"
        },
        {
            "著述名称": "道一编",
            "著述年份": "未详",
            "著述角色": "撰著者"
        },
        {
            "著述名称": "新安文献志",
            "著述年份": "未详",
            "著述角色": "撰著者"
        }
    ],
    "社会区分": [
        "[为官者：文]"
    ],
    "机构情况": [],
    "经历事件信息": [],
    "财富情况": [],
    "个人简介": [
        "（1445—1499）明徽州府休宁人，字克勤。程信子。成化二年进士。授编修，历左谕德，以学问该博著称。弘治中官至礼部右侍郎兼侍读学士。见唐寅乡试卷，激赏之。十二年，主持会试，以试题外泄，被劾为通关节于唐寅等，下狱。寻勒致仕卒。有《新安文献志》、《明文衡》、《篁墩集》。 ► 程敏政的诗文(1042篇)"
    ],
    "诗词文章内容": [
        {
            "标题": "题歙人徐昊所藏十八学士图",
            "作者": "程敏政",
            "内容": "天策将军上开府，大戢干戈思偃武。衣冠济济十八人，曳裾番直论今古。\n河汾学者王佐才，阙里更见闻孙来。房公之谋杜公断，凭仗异日登三台。\n馀子纷纷号精选，启运规模亦宏远。拟嗤鸿宝出淮南，肯数词华斗梁苑。\n云龙相从鱼水亲，义兼师友忘君臣。阎生作图褚生赞，盛事千载留风神。\n登瀛未足誇清要，治比成康见郎孝。经纶密勿谁所为，乃翁却怪书生教。\n晋阳留守真失图，此语已浃人肌肤。向来有策密相授，儒者一亲吾辈疏。\n后车不鉴前车覆，青史纷纷过还续。唐虞世远将奈何，人似昭陵君亦足。\n手抚丹青思不穷，渭流尚绕咸阳宫。好文纳谏那可得，想象当时贞观风。"
        },
        {
            "标题": "古椿绛桃图",
            "作者": "程敏政",
            "内容": "百文灵柯立青铁，一簇仙花缀红雪。天然异种如二难，故向人间斗奇绝。\n绿阴下扫黄尘空，花气入水香冥濛。等閒阅世动千百，万木几许惊秋风。\n行台作寿淮南道，堂上争看画图好。称觞正得汾阳孙，下笔还归石田老。\n大夫六帙心炳丹，腰带横犀峨豸冠。仙李分桃作春色，柏台与椿同岁寒。\n岁寒春色交无已，甲子重添一筹起。树腹长随壮节坚，花容似助酡颜喜。\n西垣谏草应不磨，南国甘棠遗爱多。活民有功天所与，绮筵不用还丹歌。"
        },
        {
            "标题": "三月八日扈从视学听讲说命文言有作",
            "作者": "程敏政",
            "内容": "万乘隆师礼不烦，上庠开讲重渊源。朝衣绚日金绯匝，御帜迎风锦绣翻。\n相业古来存说命，龙飞今日感文言。凤团分赐叨陪坐，愿续声诗纪治元。"
        },
        {
            "标题": "四月五日微雨免朝与李太史世贤步出皇城门喜",
            "作者": "程敏政",
            "内容": "轻阴小雨夜连晨，中使传呼散紫宸。天气薰蒸疑作暑，风光回转欲留春。班分辇道花迎佩，仗出宫墙柳映人。独喜联镳归去早，六街消尽马蹄尘。"
        },
        {
            "标题": "题屠元勋大理镜妆蜡梅",
            "作者": "程敏政",
            "内容": "调鼎应须几弹金，蜜脾先沁玉容深。寒香瘦影无寻处，忽在诗家晓镜心。"
        },
        {
            "标题": "浪淘沙 八月九日早至南山庵",
            "作者": "程敏政",
            "内容": "沙口系兰桡。初退溪潮。石成山路树成桥。又见一番新稻熟，犹未趋朝。"
        },
        {
            "标题": "车田村见摘红花者时汪九宝侍行书以畀之",
            "作者": "程敏政",
            "内容": "独树村中石径斜，杖藜閒叩野人家。临风忽作东篱兴，错认红花是菊花。"
        },
        {
            "标题": "刘阮遇仙图为提督河道杨克敏通政赋",
            "作者": "程敏政",
            "内容": "眼中风景非尘寰，熟视毋乃天台山。迥然仙境与世绝，断崖无罅愁跻攀。\n瀑水千寻洒寒雪，危峰十二浮烟鬟。野渡南通赤城道，石桥下锁清溪湾。\n沉沉一洞截山口，恐是天造蓬莱关。深行入洞凡几里，鸡犬声喧白云里。\n浊水清尘此地分，珠宫贝阙中天起。芝耳曾闻商调悲，松颜不受秦封耻。\n涧边夹路记行踪，乱插桃花傍流水。西天不教化人城，万片飞霞散晴绮。\n洞中美人冰雪容，星冠玉佩惊游龙。长者为姊弱为妹，临风宛若双芙蓉。\n未识人间有伉俪，但觉世外无春冬。端居不吟芍药句，蛾眉肯蹙莲花峰。\n三生有客缘未了，不期而遇真奇逢。雁荡山头日西没，采药迷途意荒忽。\n珍禽逸响来缤纷，瑶草幽香散蓬勃。客子由来阮与刘，一一平生有仙骨。\n丹室原称姹女家，蓝桥即是神仙窟。双璧相携归洞房，紫衣小队侍两旁。\n霓旌翠葆总生色，鸾箫鼍鼓纷成行。供炊拟作胡麻饭，合卺先进昆崙觞。\n鲛绡文席琥珀枕，百岁宁忧春夜长。天潢牛女漫暌隔，巫山云雨何荒唐。\n流年忽忽如奔电，偶在山中忆乡县。请从此别去还来，却对桃花重开宴。\n仙凡便觉两悠悠，未尽离觞泪如霰。一去如同涧下流，重来事异梁问燕。\n轻狂柳絮非妾心，珍重蒲花似郎面。铜烛半销云母屏，琅函未启黄庭经。\n凤笙绝响缑山黑，瑶瑟断弦湘水青。玄猿长啸白鹤舞，苍天赤日空岩扃。\n岂知二客一分手，身如梦蝶愁难醒。世移物换几尘劫，桑田海水双浮萍。\n春来再理登山屐，药裹行装感畴昔。人非物是心茫然，小桃花红水空碧。\n耳畔疑闻杵臼声，道傍只见豺狼迹。风鬟雾鬓今有无，恐在山头化为石。\n此身未老将何从，紫府瑶台缪通籍。人生有合还有离，仙犹未免将奚为。\n山经地志或偶尔，见者何人传者谁。长生久视本绝欲，诲淫野合能无欺。\n赤豹凌风说山鬼，白狐拜斗成妖姬。危哉二客幸不死，奇逢堪喜还堪悲。\n锦衣郎君内供奉，一纸风流百金重。鹅溪新绢写此图，把玩精神欲飞动。\n银台敕使偶得之，坐见丹青照梁栋。款予频挽木兰舟，催诗旋发蒲萄瓮。\n安得人如宋玉才，为君一赋桃源洞。"
        },
        {
            "标题": "送徐用和御史调平凉镇原县令",
            "作者": "程敏政",
            "内容": "东风作轻阴，寒雨半成雪。端居政不怡，况子有远别。\n子本江汉英，所学重名节。平生爱君心，讵忍结吾舌。\n一疏天九重，冗食愧饕餮。皇恩真浩荡，暂遣谢朝列。\n迢迢西入关，山水几盘折。从来行路难，士岂动忧悦。\n相送城东门，车声晓幽咽。劝子酒一卮，世故若骚屑。\n勖哉夷险地，仗此一寸铁。不久应赐环，离歌勿终阕。"
        },
        {
            "标题": "梅花引",
            "作者": "程敏政",
            "内容": "岁云暮矣万木僵，山雪未霁江云黄。竹间彷佛有佳处，野桥阵阵吹寒香。\n冰为仙肌铁作肠，平生不入桃李场。老天有心慰清绝，先遣春意回孤芳。\n写生近世惟王郎，一幅轻缣摇素光。宛然再见姑射子，瘦影下照清泠塘。\n罗浮梦破月转廊，羌笛声随风度墙。喜从旧谱得三昧，不说新妆傅寿阳。\n临池想像白玉堂，垂垂鼎实乘春忙。巡檐欲诵广平赋，花神一笑天苍凉。"
        },
        {
            "标题": "次荆门管河杨郎中求题水墨葡萄",
            "作者": "程敏政",
            "内容": "空中忽散摩尼珠，一一牵动骊龙须。鲛人泪莫尽升斗，贾胡价可论锱铢。\n居然月上蜿蜒架，真宰有心愁幻化。玄香隐隐凝不飞，瘦影离离巧相亚。\n良工近来人未知，日观不来还数谁。乳酒年来熟银瓮，客星终夜窥端池。\n关西夫子行河使，宝绘堂中了公事。底须满摘水晶盘，眼饱令人发诗思。"
        },
        {
            "标题": "题陆氏子终身之思卷 其一",
            "作者": "程敏政",
            "内容": "春色还青垄上枝，春风难染镜中丝。只应孝子羹墙意，一日长萦十二时。"
        },
        {
            "标题": "涵碧亭八咏 其五 荷塘晓色",
            "作者": "程敏政",
            "内容": "池亭踏露入，冉冉闻幽香。方塘水如镜，照见芙蓉妆。"
        },
        {
            "标题": "十月廿六日病以酒下木香散立愈",
            "作者": "程敏政",
            "内容": "何处堪寻却老方，等閒只有太和汤。调中即是仙丹母，行血真为圣药王。\n八节寒温都可禦，一时忧喜便相忘。莫将安乐窝中老，错比南朝达士狂。"
        },
        {
            "标题": "赐庄八景为周草亭驸马作 其七 古柏凌霄",
            "作者": "程敏政",
            "内容": "龙形夭矫入青天，根托名园几百年。大厦明堂知有待，临风三诵杜陵篇。"
        },
        {
            "标题": "玄武湖",
            "作者": "程敏政",
            "内容": "梁陈遗迹久消磨，分派都成太液波。此日承平人更乐，夕阳洲上采菱歌。"
        },
        {
            "标题": "九日怨十章 其一",
            "作者": "程敏政",
            "内容": "黄花半老清霜后，忆弟看云白昼眠。妙质不为平世得，悠悠生死别经年。"
        },
        {
            "标题": "元夕灯诗十首应制 其四 木香",
            "作者": "程敏政",
            "内容": "煌煌火树照金门，不倩韩郎为染根。御苑春光长不老，好花开到木香盆。"
        },
        {
            "标题": "似大器亚卿约赏葵于北城",
            "作者": "程敏政",
            "内容": "闻说薰风会计轩，蜀葵开遍锦云繁。浓阴更可消炎暑，僻地谁能绝市喧。\n载酒几人来北郭，联镳一日下西垣。知君无限倾阳意，不羡閒花种满园。"
        },
        {
            "标题": "方侍御到京后寄题梅一绝并咏宪台梅三律勉和二篇 其二",
            "作者": "程敏政",
            "内容": "胜地清空绝四邻，东皇先报一枝春。愔愔香气侵衣冷，的的铅华入镜匀。\n谁道广平非赋手，直应和靖是花神。山园亦有孤芳咏，恰借君为压卷人。"
        },
        {
            "标题": "题碧桃便面",
            "作者": "程敏政",
            "内容": "省识霜春面，何因出镜中。暗春吹不断，掌上舞回风。"
        },
        {
            "标题": "寿致政谢都宪",
            "作者": "程敏政",
            "内容": "都台清誉重三巴，解绶归来阅岁华。雪后松筠同寿域，山中泉石富生涯。\n一宵共睹长庚瑞，两日才看上巳花。遥望闽南歌戏綵，芝兰原出旧名家。"
        },
        {
            "标题": "寄王而勉太守",
            "作者": "程敏政",
            "内容": "亲舍分明紫翠间，梦魂无夜不南还。羁鸿远隔三千里，驽马空陪十二闲。\n乡思更深云梦泽，古诗谁继陆浑山。家书拟说贤明府，问俗时来一扣关。"
        },
        {
            "标题": "未至茶原梅水横发块坐三日",
            "作者": "程敏政",
            "内容": "几日黄梅雨，平吞绿树湾。犬惊船上屋，蛟纵水沉山。\n两屐难乘兴，三杯暂破颜。人生亦堪笑，咫尺是乡关。"
        },
        {
            "标题": "分得湖水挼蓝为戚里孙雪亭锦衣赋",
            "作者": "程敏政",
            "内容": "鹫岭东来百亩蓝，涧毛溪发共䰐鬖。镜光冷浸幽堂外，黛色浓拖隧道南。\n远脉已培先业厚，涓流宁比圣恩覃。寻源记取山中路，蔽野犹存古石楠。"
        },
        {
            "标题": "阎文振方伯王景端都阃诸公邀饯灵隐寺 其二",
            "作者": "程敏政",
            "内容": "飞来峰下旧祗园，胜览平生第一番。方丈云深疑伏虎，洞门风冷罢呼猿。\n天开画史丹青笔，水杂游人语笑喧。相对东皇须尽醉，一时那得聚高轩。"
        },
        {
            "标题": "晚过大柳树驿",
            "作者": "程敏政",
            "内容": "大鎗岭下马频挥，大柳冈头客渐稀。烈火燎原虓虎避，疾风惊草雉鸡飞。\n山回转觉邮亭远，月下先愁驿路微。野戍谁家多种竹，旅怀当此更依依。"
        },
        {
            "标题": "六月二十二日大暑坐墙西槐树下有作",
            "作者": "程敏政",
            "内容": "门外炎光炽，墙西一径开。残阳馀古瓦，凉吹发高槐。\n鸟与人俱乐，诗随景自来。无因堪破寂，童子进冰梅。"
        },
        {
            "标题": "庭萱教曾侄联句",
            "作者": "程敏政",
            "内容": "八尺庭除手种萱，一丛开处压名园。露含鹄觜蜂才入，风撚龙须蝶更翻。\n傍映蜀葵堪作友，上依慈竹剩添孙。编篱汲水频加护，留取年年茁旧根。"
        },
        {
            "标题": "张一之除临城知县",
            "作者": "程敏政",
            "内容": "百里封疆古县男，喜君才力正相堪。红尘落日淹离酝，黄叶西风促去骖。\n社稷礼成官亦重，弦歌声起化应覃。他时不负承恩处，徽国遗书得指南。"
        },
        {
            "标题": "灵谷寺与汪庶子平江伯司马侍御王给事严正学联句 其二",
            "作者": "程敏政",
            "内容": "灵谷依然古迹存，松间同踏旧苔痕。几湾碧水分围寺，一路青山直到门。\n疏柳亸阴连下界，轻云将雨过前村。眼中风景真如画，吟赏何妨到日昏。"
        },
        {
            "标题": "铜雀妓",
            "作者": "程敏政",
            "内容": "魏公好色不知足，爱子已为张绣戮。归来不悔旧时差，临河更把高台筑。\n台上美人如万花，日日歌管声諠哗。老瞒自欲比西伯，内则何似周王家。\n当时美人浪自许，各逞新妆奉新主。岂徒媚惑令主昏，冶容诲淫吾不与。\n君不见邺中长想二乔来，有心不到黄公女。"
        },
        {
            "标题": "君马黄",
            "作者": "程敏政",
            "内容": "周穆王，挟造父。乘飞黄，谒王母。晓驰黄泽西，夜宿瑶池浒。\n一曲蟠桃宴未终，玉帛纷纷向徐土。回首西京路脩阻，纵有飞黄竟何补。\n君不见汉高侧室儿，能却千里马。拱手垂衣治天下，南粤称臣无叛者。"
        },
        {
            "标题": "结袜子 其二",
            "作者": "程敏政",
            "内容": "梁王未赴宣武军，崇勋殿上酬元勋。君臣面庆若鱼水，心腹戈矛人不闻。\n天容惨淡愁风云，舄带忽解双龙纹。特敕梁王手亲结，左右不敢生纷纭。\n老奸长跪黼座下，浃背汗流如救焚。呜呼天子贱役尔当结，砀山贼徒何足云。"
        },
        {
            "标题": "和副詹杨先生府中斋宿忆弟六言八句诗韵二首 其二",
            "作者": "程敏政",
            "内容": "青坊斋宿几度，十年斗杓转东。池草梦回恻恻，泥缄诗寄重重。\n玄经喜得时听，姜被何须夜同。真似兼葭玉树，不惭瓦缶黄钟。"
        },
        {
            "标题": "墙上难为趋行",
            "作者": "程敏政",
            "内容": "君子如处子，一生当守身。愿学段干木，不学宋东邻。"
        },
        {
            "标题": "将进酒",
            "作者": "程敏政",
            "内容": "安汉公，将进酒，蝮蛇蜿蜒持在手。未央宫中日将酉，一杯才入君王口。\n六宫便作招魂啼，太后朝来号王母。君不见申氏子，伶其身，内庭侍宴将及晨。\n坐中起为寿，刃此手足亲。申氏子，长眉颦，夺取一吸如饮醇。\n肝脑不惜涂宫裀，吁嗟此意宁求伸。不忍他人害兄弟，何况自己忘君臣。\n安汉公，非得计，四海孤身葬无地。早知今日反羞伶，何似当初莫称帝。"
        },
        {
            "标题": "门有车马客行",
            "作者": "程敏政",
            "内容": "席为门，茅盖屋，穷巷萧然媚幽独。里中却有张氏翁，能识陈郎非碌碌。\n有女不嫁王侯族，愿与陈郎侍栉沐。陈郎居处非楼台，席门终日凌风开。\n巍冠时有长者来，车轮马足飞黄埃。蛟螭自古困泥滓，男儿岂久居蒿莱。\n伟哉陈郎被戎服，从赤龙，逐秦鹿，宰制天下如宰肉。\n分茅既受五侯封，秉钧更享千钟禄。张氏女，鬓未苍，鱼轩命服何煌煌。\n始知乃翁眼力长，何事儿孙废绳武，不知门外有韦郎。"
        },
        {
            "标题": "明妃曲",
            "作者": "程敏政",
            "内容": "明妃本是巫山女，貌美如花解人语。家门正对楚王台，惯听乡人说云雨。\n一朝被选入汉宫，几年不识天子容。宫车日日向何所，鱼钥只把长门封。\n象床不寐心如捣，自惜红颜暗中老。裴回顾影泪双垂，生死不如台下草。\n胡王欲得汉家姬，六宫尽蹙双蛾眉。孤怀不觉心语口，犹胜永巷常凄其。\n欣然独上毡车里，胡王得之惊且喜。短箫吹出霸陵桥，两两雎鸠水中起。\n古城北去多战场，黄沙白草春无光。多情自得虏庭乐，回首汉月空茫茫。\n打围夜向阴山宿，更为胡王理丝竹。汉家莫悔误和戎，琵琶不是思归曲。"
        },
        {
            "标题": "巫山高",
            "作者": "程敏政",
            "内容": "十二峰头云似絮，十二峰下翻盆雨。朝朝暮暮雨复晴，不知谁是阴晴主。\n中有美人高髻鬟，神宫杳杳居深山。人间有路不可往，云屏雾障愁跻攀。\n怀王夜宿无人共，忽有山灵入幽梦。醒来不见意中人，但觉阳台曙光动。\n侍臣宋玉多才名，高唐一赋深有情。自言亲到巫山里，美人再会如平生。\n云雨当年只如此，襄王却是无名子。后人不解真是非，误把遗迹著诗史。\n巫山高，高嶙峋，楚宫花木今几春。何时倚棹危峰下，一吊襄王父与臣。"
        },
        {
            "标题": "结袜子 其一",
            "作者": "程敏政",
            "内容": "有崇不道干天诛，西伯杖钺登戎车。夜发渭水滨，晓至岐山隅。\n朱丝履结忽自解，玉帐彳亍难为趋。左顾颠适右闳散，冠剑济济非庸奴。\n低头自结双带子，大圣自与常人殊。呜呼大圣自与常人殊，溺冠骑项将何如。"
        },
        {
            "标题": "春草便面为汪思恭题",
            "作者": "程敏政",
            "内容": "趣在窗前不剪，梦从池上初归。但觉光风到手，犹疑清露沾衣。"
        },
        {
            "标题": "宿万山观六言四首 其三",
            "作者": "程敏政",
            "内容": "灯影半窗冉冉，垆薰一炷亭亭。多病思投白社，老人为说丹经。"
        },
        {
            "标题": "宿万山观六言四首 其四",
            "作者": "程敏政",
            "内容": "一派滩声东去，满空月色西流。但觉梦游尘外，不知身宿山头。"
        },
        {
            "标题": "宿迁早发",
            "作者": "程敏政",
            "内容": "驿店萧萧雨落，水村喔喔鸡鸣。推枕偶然梦觉，沿河已有人行。"
        },
        {
            "标题": "道中六言",
            "作者": "程敏政",
            "内容": "皋亭山前竹铺，临平镇下桑园。北岸方收缆索，东风忽动樯幡。"
        },
        {
            "标题": "宿万山观六言四首 其一",
            "作者": "程敏政",
            "内容": "词客初停尘鞅，鍊师相约楼居。赤日正过林樾，好风时到庭除。"
        },
        {
            "标题": "和副詹杨先生府中斋宿忆弟六言八句诗韵二首 其一",
            "作者": "程敏政",
            "内容": "官舍平临御水，龙楼远见飞檐。坐想先生泚笔，静呼童子钩帘。\n颜氏心斋已久，杜陵诗律方严。阳春欲和未得，斜日犹悬塔尖。"
        },
        {
            "标题": "池河驿山行二首 其二",
            "作者": "程敏政",
            "内容": "古寺火烧梵塔，空坛水没田塍。行人时复驻马，野老适来负薪。"
        },
        {
            "标题": "宿万山观六言四首 其二",
            "作者": "程敏政",
            "内容": "石磴盘回九折，山房小结三间。酷暑因风尽扫，道心与鹤俱閒。"
        },
        {
            "标题": "题画",
            "作者": "程敏政",
            "内容": "墟落莫烟相望，板桥春涨初平。未放渔家艇子，疑闻塔院钟声。"
        },
        {
            "标题": "野哭",
            "作者": "程敏政",
            "内容": "野哭者谁，子伊氏维。顾弗安于，寝言思其。父言升其，堂言抚其。\n床音容无，方乃筑室。于场匪言，斯扬维以。永伤维草，萋萋维木。\n繄繄于今，三年而身。之痗兮而，志弗馁兮。日往于田，号泣于天。\n有鸟有"
        },
        {
            "标题": "庆宣和 其三 行住坐卧卷",
            "作者": "程敏政",
            "内容": "香车宝马洛阳街。满面尘埃。芙蓉秋水钓鱼台。坐来。\n坐来。"
        },
        {
            "标题": "芝颂",
            "作者": "程敏政",
            "内容": "有翼者丘，在国之隅。有屹者碑，在墓之衢。孰藏于斯，山回川抱。\n曰定兴王，维国元老。繄定兴王，维国虎臣。不世之功，视彼交人。\n维交有州，故中国地。孰遣弗庭，而自为异。王往征之，如鹰之扬。\n殄贼于荒，脱人于汤。还定招来，乃郡乃邑。告功庙社，礼绝班级。\n功既往矣，而弗及详。家乘无徵，闻者孔伤。济济嗣公，今天子傅。\n爰访爰蒐，得上功簿。如获拱璧，如还大弓。奉告于祠，天相予衷。\n乃属钜公，爰辑爰次。大书特书，神畀予志。乃刻贞珉，金薤青瑶。\n远映宸奎，上逼璇霄。松柏丸丸，奰"
        },
        {
            "标题": "浪淘沙令 其四",
            "作者": "程敏政",
            "内容": "庭满冻苔斑。农事都閒。尖风不到水云间。曝背茅檐调鹤舞，一任疏顽。"
        },
        {
            "标题": "双瑞",
            "作者": "程敏政",
            "内容": "义兴之郊，有山隆隆。孰窆其亲，有孝徐公。有庐萧萧，倚山之麓。\n徐公是居，哀慕孔笃。爰有鸠二，来巢于梁。其色缟缟，如君子裳。\n雁雁于飞，日泳于渚。濯濯其仪，扰而不去。观者动色，异口同词。\n有瑞徐公，维天锡之。一锡不已，乃至于再。发彼庆源，如水斯溉。\n济济徐公，改服来朝。贰命秩宗，维庆之昭。允显其身，亦显其子。\n奕世光荣，维庆之似。维孝锡类，庆与之俱。孰瑞之诬，而大其闾。\n庆也无涯，勖哉令德。匪瑞之夸，繄孝之式。"
        },
        {
            "标题": "过南镇店二首 其二",
            "作者": "程敏政",
            "内容": "林外依依烟火，道中辘辘车声。废碣犹传蒙古，短亭正及荏平。"
        },
        {
            "标题": "庆宣和 其四 行住坐卧卷",
            "作者": "程敏政",
            "内容": "五更风雪候趋朝。玉漏迢迢。纸窗明月上梅梢。睡著。\n睡著。"
        },
        {
            "标题": "过南镇店二首 其一",
            "作者": "程敏政",
            "内容": "阴霭如滋稚麦，野风时振枯桑。午市方趍南店，早行已届东昌。"
        },
        {
            "标题": "雪崖操二章",
            "作者": "程敏政",
            "内容": "维雪皓皓，言积其崖。匪伊梅兮，孰鬯予怀。乃赓载歌，其音孔嘉。\n岁寒有盟，愿与之偕。"
        },
        {
            "标题": "庆宣和 其一 行住坐卧卷",
            "作者": "程敏政",
            "内容": "银屏金屋逞骄奢。利锁堪嗟。杏花村落酒中赊。行些。\n行些。"
        },
        {
            "标题": "浪淘沙令 其三",
            "作者": "程敏政",
            "内容": "秋意到郊亭。水褪沙汀。金茎香泻瓮头青。柱杖西畴看稻了，细检丹经。"
        },
        {
            "标题": "人月圆 为人寄寿钱塘王嘉瑞 故孔目天与之孙",
            "作者": "程敏政",
            "内容": "钱塘江绕吴山翠，相望隔天涯。镇海奇观，泛浙佳兴，尽属谁家。"
        },
        {
            "标题": "庆宣和 其二 行住坐卧卷",
            "作者": "程敏政",
            "内容": "三边玉帐拥雕戈。汗马奔波。竹篱茅舍小行窝。住么。\n住么。"
        },
        {
            "标题": "辟廱",
            "作者": "程敏政",
            "内容": "有严辟廱，四方之则。孰其师之，一人孔硕。眷此硕人，明德是崇。\n穆其家风，自清惠公。侍禁有声，出教国子。横金服绯，再命伊始。\n戟门夜启，舍菜于庭。硕人顾瞻，是仪是刑。朝鼓镗镗，硕人升坐。\n诸生执经，或右或左。相帝之治，爰藉群才。迟此硕人，乐哉斯培。\n材成孔多，功亦云懋。耆俊之求，入副元后。允兹明良，庶事攸康。\n蔚有耿光，吾道之昌。"
        },
        {
            "标题": "寿鞠",
            "作者": "程敏政",
            "内容": "有寿者鞠，其色孔黄。月日维九，荐此令芳。有寿者鞠，其味孔甘。\n和以醇酒，礼庭燕酣。诞是花辰，维泌焦父。异世同生，曾大二祖。\n维泌焦父，子为从臣。有来恩纶，及是花辰。永言礼庭，鞠本坚好。\n载植载培，对尔寿考。永言礼庭，鞠蘤滋蕃。积庆开先，宜尔孙玄。"
        },
        {
            "标题": "浪淘沙令 其二",
            "作者": "程敏政",
            "内容": "竹院好风凉。洗尽炎光。呼童閒试水沈香。数卷南华看未了，且困藤床。"
        },
        {
            "标题": "一剪梅 庆郑君存良七十寿",
            "作者": "程敏政",
            "内容": "乔木江村映锦沙。尚义人家，积善生涯。画堂开宴鼓频挝，砌拥兰芽，鬓点霜华。"
        },
        {
            "标题": "思亲堂",
            "作者": "程敏政",
            "内容": "有堂渠渠，有客佖佖。言思其亲，日甚一日。堂上有山，堂下有江。\n伊亲之思，江山靡长。赫赫宫保，维客之季。煌煌命书，屡贲于隧。\n客拜稽首，家庆孔延。维菽与水，下不及泉。乃作斯堂，奉妣暨考。\n若著若存，于以终老。繄罔极兮，孰逃亲仁。越终慕兮，孰非子身。\n客哉孝思，亦既耄矣。德既邵矣，式克肖矣。孝思维则，世徵于堂。\n爰锡厥类，斯堂之光。"
        },
        {
            "标题": "浪淘沙令 四景乐道辞 其一",
            "作者": "程敏政",
            "内容": "春雨夜如何。花靥红多。窗前黄鸟数声过。斜挂氅衣初睡起，日上庭柯。"
        },
        {
            "标题": "池河驿山行二首 其一",
            "作者": "程敏政",
            "内容": "隔宿风销野际，登时日出林端。牛羊自占坡暖，鹅鸭不知水寒。"
        },
        {
            "标题": "木兰花慢 赠通守娄公致政还乡有序",
            "作者": "程敏政",
            "内容": "喜年方耳顺，何遽尔赋归田。想十载红尘，题舆佐岳，连宵清梦，先到林泉。\n抽身急流而退，任攀辕无计可留延。万里蓬瀛身近，一州父老情牵。\n故园松菊正依然。晚景乐无边。看满载图书，芸霏别舸，倾城冠盖，云拥离筵。\n酌杯起、为公寿，问几人舒卷似公贤。海上耆英会启，日边循吏名传。"
        },
        {
            "标题": "一剪梅 庆汪本亨六十寿词并引",
            "作者": "程敏政",
            "内容": "稠木阴阴一里春。松喜津津，梅喜津津。画堂开宴庆佳辰。\n主也精神，客也精神。"
        },
        {
            "标题": "棣萼联辉楼",
            "作者": "程敏政",
            "内容": "东阁有高楼，为问谁所营。人言蜃湖裔，家声重蚺城。\n环居数百指，中有三弟兄。相将若鼎峙，敦此手足情。\n朝读楼上书，埙篪日和鸣。夜宿楼下床，共被如姜生。\n坐令阋墙者，望望惭分荆。贤哉太史氏，华榱揭新名。\n斯人去已远，友义垂休贞。子孙袭遗矩，学祖龙门程。\n感彼棠棣花，春风益敷荣。我昔会宗谱，君家实同盟。\n荏苒十六年，老大嗟尘缨。蓉峰翠如染，星水涵空明。\n何时一登眺，揽衣坐前楹。对花说往事，载赋鸰原行。"
        },
        {
            "标题": "月桂图",
            "作者": "程敏政",
            "内容": "天风肃庭宇，玉鉴悬清秋。霏霏金粟香，湛湛金波流。\n郗林亦何常，志士方黑头。须知汉庭对，卓彼蟾宫游。"
        },
        {
            "标题": "青玉案 哀郭用章佥宪",
            "作者": "程敏政",
            "内容": "高才无愧霜台佐。荆楚地人相贺。谁遣阳由滩下过。\n烟水迷茫，风花飘堕，不及茶毗大。"
        },
        {
            "标题": "守约",
            "作者": "程敏政",
            "内容": "守书作书蟫，守金亦金虏。中有守约人，居然迈凡伍。\n三省孰知要，一俭更师古。华扁揭轩斋，箴规仰邹鲁。"
        },
        {
            "标题": "感皇恩 寿故大司马白夫人 编修秉德之母",
            "作者": "程敏政",
            "内容": "每岁到花朝，正当称寿。青鸟将书报金母。一周花甲，重见春杓回斗。\n喜看华发映，朱颜久。"
        },
        {
            "标题": "满江红 南山道中晚秋",
            "作者": "程敏政",
            "内容": "九月南山，犹未觉、园林秋意。无远近、丹枫黄叶，翻成佳丽。\n风外磬声知有寺，云中犬吠疑无地。见孤峰、淡淡扫蛾眉，当空际。"
        },
        {
            "标题": "金缕曲 月正元日寿董都督",
            "作者": "程敏政",
            "内容": "喜遇元正节。想会合贞元，挺生材杰。曾仗雕戈提虎旅，荡扫狼烟灰灭。\n问旧将、谁优谁劣。七十年来勋业遂，置阴符、却访还丹诀。\n庆初度，华筵设。萧萧两鬓飞晴雪。看膝前、桂枝秀颖，兰芽香茁。\n冠盖盈庭丝管沸。银瓮椒花酒冽。更休问、乌圆兔缺。\n但祝年年春不老，比乔松、晚翠根盘铁。奏一调，长生阕。"
        },
        {
            "标题": "念奴娇 寿叶文庄公夫人 耿清惠公女上舍晨母也",
            "作者": "程敏政",
            "内容": "奉萱堂上，人争道、七十古来稀有。满面春潮双鬓雪，天教乐寿。\n清惠家风，文庄壸政，宦族传来久。喜逢诞日，婺星光，映台斗。\n好是一颗明珠，三秋高捷，拟占青云首。膝下诸孙森立，綵服相辉左右。\n东海桃红，洞庭橘熟，同荐松花酒。愿期千岁，瑶池重会金母。"
        },
        {
            "标题": "桃源行为扬州王彦平太守题画",
            "作者": "程敏政",
            "内容": "前村鸡鸣后村应，四山如城石无磴。男耕女织自春秋，不许世尘通一径。\n绕溪种桃无杂花，十里五里明朝霞。穿花作路记来往，秦虐不到山人家。\n捕鱼深入者谁子，鸣榔忽过青山趾。溪亭老翁疑且惊，失路何人误来此。\n小问市朝经几主，客云有晋今太康。邀归恋恋作鸡黍，屈指悠悠悲海桑。\n异事流传宁复再，神仙已远丹青在。昌黎有作诚得之，馀子虽工亦何逮。\n我尝三复柴桑吟，桃源楚地幽且深。楚人雠秦不相屈，忠义谁明千载心。\n竹鹤老人年九十，点染生绡墨犹湿。楚江山水晋风神，却似身曾到原隰。\n维扬太守开别筵，披图细玩春风前。兴酣一订武陵史，为君改赋逃秦篇。"
        },
        {
            "标题": "永思为夏璋赋",
            "作者": "程敏政",
            "内容": "亲恩诚罔极，子孝在终慕。乾乾奉豆登，戚戚感霜露。\n烱然一寸心，万古如旦暮。悖德者谁子，上帝均所赋。\n多君揭华扁，常目若大寤。田渚督耕渔，川陆市泉布。\n时时见请益，往往行却顾。此心亦何心，宁以势迫故。\n卓哉紫阳翁，美此歙州路。民生多秀良，子得固有素。\n敬身则天民，保族谨王度。庶焉副所思，芳声踵前步。"
        },
        {
            "标题": "慎德堂",
            "作者": "程敏政",
            "内容": "孙君仁宾名，一室揭慎德。高堂伤沦亡，恨莫报罔极。\n时时瞻云思，往往泣对客。兹焉趋吾庐，启卷冀教墨。\n吾观咸宾言，子字适可摘。名居兼名身，外内两竭力。\n中心期无惭，百作讵有忒。爰同书诸绅，庶足示孝则。"
        },
        {
            "标题": "维则轩",
            "作者": "程敏政",
            "内容": "寒日下乔木，回风动前轩。忆当亲在时，于兹奉寒暄。\n一朝事变作，白玉埋荒园。墓庐忍栖息，三回见正元。\n瀼瀼春露寒，凛凛秋霜繁。伤哉罔极恩，恨不同九原。\n归来过庭处，阶草青更蕃。载诵下武篇，感激思圣言。\n高楣揭华榜，求仁示南辕。勖尔子若孙，永矢当勿谖。\n云山高崒嵂，涧水鸣潺湲。相望不可即，泪下空澜翻。"
        },
        {
            "标题": "东田",
            "作者": "程敏政",
            "内容": "泮邻有居东有田，田上结屋穷遗编。水云四拥足渔乐，更辟小圃临回川。\n可渔可圃未宜稻，傍人莫讶非东阡。租鱼课蔬亦田尔，何必铚艾求丰年。\n凤池犹子远大器，雅志伊葛非徒然。一朝射策取上第，高才万选如青钱。\n分符早带劝农字，牛刀小试青溪边。廊庙大用多自此，穷达肯为时情牵。\n行人三日坐春雨，割鲜脍玉劳相延。官箴民瘼几倾倒，故乡此地犹拳拳。\n应知异县簿书暇，时遣旧乐归鸣弦。官舟斜日重君意，不惜为赋东田篇。"
        },
        {
            "标题": "浪淘沙 十月十四日病中经宿不寐枕上作",
            "作者": "程敏政",
            "内容": "风叶走庭阶。月上书斋。隔墙寒影舞松钗。数尽残更人不寐，无奈幽怀。"
        },
        {
            "标题": "题雪洲卷",
            "作者": "程敏政",
            "内容": "船窗手披雪洲卷，王子作图滕子篆。残编亦有赋兼诗，入眼平生惊一见。\n澄江叔度真高人，旷视百世非常伦。浮槎独抱江海志，草屦不沾京洛尘。\n渔翁笛里歌声阕，春到梅花几愁绝。诸公久作地中仙，一洲漫存图上雪。\n分司使者都水郎，旧物所宝非青箱。抚时怀古三叹息，彭城北去春流长。"
        },
        {
            "标题": "黄山游劵既偿古诗一章与文远万里彦夫别",
            "作者": "程敏政",
            "内容": "郡推即告去，州将亦辞还。勇哉三丈夫，追随入深山。\n屡冲溪雨寒，不畏泥途艰。行行抵峰麓，划尔非人寰。\n淼淼朱沙泉，六六芙蓉鬟。尘中五十载，一笑开心颜。\n知己正不多，同服同乡关。会当谢缨冕，结屋霜林间。\n与子分净社，览胜同跻攀。相看岁云暮，乘此三日閒。\n停杯戒明发，解袂清溪湾。"
        },
        {
            "标题": "满江红 寿盛都宪七十",
            "作者": "程敏政",
            "内容": "七十高年，冰壑老、重逢华旦。喜江上、白鸥新社，初分一半。\n句曲道人朝送酒，武夷仙子晴张幔。望弧南、一点老人星，当空烂。"
        },
        {
            "标题": "鹧鸪天 寿费司业兄药轩君六十",
            "作者": "程敏政",
            "内容": "花甲才周又一年。药轩初度敞华筵。句分池草千金重，春试阶蓂四叶全。"
        },
        {
            "标题": "画菖蒲为汪进士乃尊赋",
            "作者": "程敏政",
            "内容": "拳峰秀岋岋，清池下泠泠。上有菖歜苗，瘦夺莓苔青。\n人言九节根，食之制颓龄。云谁染毫素，一登君子庭。\n琴书浥清气，几席来馀馨。重此百阴韭，更数千荚蓂。\n愿致安期生，相随住岩扃。"
        },
        {
            "标题": "望云思亲图",
            "作者": "程敏政",
            "内容": "朝看云出壑，暮见云归山。庭闱怅何许，人子伤朱颜。\n当年绕亲舍，千里念行役。今兹绕亲茔，三时泪沾臆。\n里儒为作记，良工绘新图。虽知一念性，十室惭非夫。\n夷之亦何人，亚圣特相勉。老我宁失言，珍重望云扁。"
        },
        {
            "标题": "点绛唇 元夕大雨",
            "作者": "程敏政",
            "内容": "满意鳌山，一天星月交相射。春霖无藉。误却千金夜。"
        },
        {
            "标题": "雪林为岩镇汪道隆赋",
            "作者": "程敏政",
            "内容": "夜下三尺雪，晓起惊尘空。万木森玉立，平原失西东。\n有客来骋望，如在琼田中。名园渺何许，飘萧竞春红。\n感之思欲飞，浩浩凌天风。何当拾瑶草，挈我苍髯翁。"
        },
        {
            "标题": "沁园春 寿少詹学士镜川杨公",
            "作者": "程敏政",
            "内容": "天启家筵，连开寿域，总值芳辰。喜位进储端，新悬印绶，恩加阃正，久奉丝纶。\n霜拂华㒹，霞明丹颊，甲子而今才一巡。鸣珂巷，见长庚彻夜，瑞霭凌晨。\n膝前双玉，也何用、斑衣能悦亲。看才压秋曹，方恢宦辙，名需春榜，更冠儒绅。\n曲度南词，酒传内酝。珠履纷纷来众宾。偕老处，问几番蒲柳，得似松筠。"
        },
        {
            "标题": "阴晴谣",
            "作者": "程敏政",
            "内容": "一路肩舆走沙径，一日阴晴苦难定。等閒一阴复一晴，天公向客非无情。\n阴催吾诗晴纵目，情景相争两俱足。天上阴晴那可常，人世匆匆閒亦忙。\n天晴我忙竟何有，不如随乐倾卮酒。"
        },
        {
            "标题": "风入松 草桥阻风雨作",
            "作者": "程敏政",
            "内容": "萧萧阴雨渐经旬。有意暗摧春。林鸠来往缘何事，声不住、故恼征人。\n没脚泥壅岸尾，打头风断河漘。篷推蓬、偏感异乡身。\n归梦夜来频。江南江北家千里，心随舵去住无因。\n兀坐悄然自数，半生多少苦辛。"
        },
        {
            "标题": "卜算子 题汪汝温便面",
            "作者": "程敏政",
            "内容": "草长沙露尖，风急波生绉。两个渔郎任意行，不问谁先后。"
        },
        {
            "标题": "一剪梅 庚戌元夕饮文远家",
            "作者": "程敏政",
            "内容": "传柑节候雨初晴。灯满山城，月满山城。画堂围坐夜三更，墙外歌声，席上歌声。"
        },
        {
            "标题": "次原博少宰诗韵",
            "作者": "程敏政",
            "内容": "渡江已半月，终日劳宾饯。夜梦江上山，恍若浮盏面。\n觉来启篷阅，千里横一衍。遥青出绿髻，忽尔天外见。\n明明诗劵落，隐隐画屏献。安得一往登，趁我双足健。\n渔樵日来去，过眼不知羡。珍重瓠庵人，偕此泉石愿。"
        },
        {
            "标题": "朴庵先生何公哀挽八章 其三",
            "作者": "程敏政",
            "内容": "饥氓不道食无粮，贫女还应嫁有装。遥想輀车临葬日，几人遮道泪浪浪。"
        },
        {
            "标题": "朴庵先生何公哀挽八章 其五",
            "作者": "程敏政",
            "内容": "窗下俄生并蒂瓜，可须红紫斗繁华。高人已作全归士，和气犹传积善家。"
        },
        {
            "标题": "饮英国公凝眺轩 其一",
            "作者": "程敏政",
            "内容": "池阁新开帝苑东，偶来亭上一尊同。彩虹拔地纡高树，玉笋排云入半空。\n晴亟尚沾花下雨，暑残仍爱柳边风。隔墙语笑相闻处，只似江南罨画中。"
        },
        {
            "标题": "指挥家叔将归七夕约李士敬昆仲同饯",
            "作者": "程敏政",
            "内容": "半夜西风挟雨长，晓来庭院得新凉。正看织女嫁河鼓，况复行人辞帝乡。\n一曲离歌杂燕赵，几年骨肉似参商。二难有约不相负，预洗金荷打酒尝。"
        },
        {
            "标题": "八功德水",
            "作者": "程敏政",
            "内容": "石罅透出垣，分流曲似蚖。风文行翠縠，云影动朱幡。\n香欲传僧供，清能涤世烦。志公如可起，一笑问灵源。"
        },
        {
            "标题": "八角雕花幡石一块饷暟东白善世",
            "作者": "程敏政",
            "内容": "云根谁凿竖经幢，流落真同客异邦。几见白莲驮象马，却埋苍藓混珉矼。\n三生梦觉诗仍在，八角盘坚意久降。舍赠幸逢东白老，看渠磨拭对禅窗。"
        },
        {
            "标题": "马嵬八景次韵为阎方伯赋 其八 南亩秋成",
            "作者": "程敏政",
            "内容": "社公祠处百家同，叠鼓鸣箫俎豆丰。千载力田嘉汉诏，六经敦本说豳风。\n鸡鸣犬吠闻宵警，女馌男耕毕岁功。无吏索钱官税足，相逢莫放酒杯空。"
        },
        {
            "标题": "闰八月二十七日早送何侍御至阳山寺",
            "作者": "程敏政",
            "内容": "豸冠前日下山城，双旆匆匆又出行。金气作霜天九月，法星随斗夜三更。\n青围川陆知途险，黄入郊原喜岁成。山寺相违还有约，柏台高处听蜚声。"
        },
        {
            "标题": "八月九日醉书 其十五",
            "作者": "程敏政",
            "内容": "诗兴萧然醉索瓜，秋风怜我鬓双华。娇歌儿女灯前戏，看汝他年夜绩麻。"
        },
        {
            "标题": "斋所谢定西侯惠巴茶",
            "作者": "程敏政",
            "内容": "元戎斋祓近青坊，分得新茶带酪香。雪乳味调金鼎厚，松涛声泻玉壶长。\n甘于马湩疑通谱，清让龙团别制方。吟吻渴消春昼永，愧无裁答付奚囊。"
        },
        {
            "标题": "九月八日閒步公署西园独坐亭上有怀",
            "作者": "程敏政",
            "内容": "公退聊乘半日閒，小园深径雨苔斑。红尘不到幽亭上，白鹤长鸣古树边。\n老学簿书空有感，才非供奉久无颜。明朝又及黄花候，何处登高忆故山。"
        },
        {
            "标题": "观汤泉，白龙池，小憩祥符寺",
            "作者": "程敏政",
            "内容": "天教微雨净纤埃，重我登临一度来。山姓尚随轩帝号，诗龛谁继谪仙才。云扶缝节中天起，地拔青莲四面开。鳌禁半生真浪迹，不知乡国是蓬莱。"
        },
        {
            "标题": "渡白沟",
            "作者": "程敏政",
            "内容": "白沟东下水如襟，不尽行人吊古心。戍垒风云流断岸，农家烟火半空林。\n往来此日通燕粤，兴废千年说宋金。似有渔郎知此意，棹歌声入水云深。"
        },
        {
            "标题": "十二月七日有事西山陵园宿功德寺航公房次韵二首 其二",
            "作者": "程敏政",
            "内容": "白石岩扉锁绿萝，江南佳处此无多。天晴楼阁雾中见，日晚牛羊山下过。\n寂寂古祠依灌木，亭亭枯苇向寒波。诗禅久绝风花句，神女无劳说旧魔。"
        },
        {
            "标题": "观汤泉，白龙池，小憩祥符寺",
            "作者": "程敏政",
            "内容": "怪石如屯虎豹关，仙家真与白云闲。九州图迹夸谁胜？万古乾坤只此山。丹臼半余岙冉冉，汞泉分出水潺潺。手摩苍藓看题字，先正高风不可攀。"
        },
        {
            "标题": "观汤泉，白龙池，小憩祥符寺",
            "作者": "程敏政",
            "内容": "四山回合驾飞桥，似隔云间万里遥。蜃气半天浮海市，龙雷平地起风潮。云中鹤叟春锄药，月下青童夜弄箫。碌碌尘寰成底事，却将奇绝付渔樵。"
        },
        {
            "标题": "游白水寺",
            "作者": "程敏政",
            "内容": "几曲晴纱不受尘，望中云近绿杨津。峰腰屏足疑无地，谷口闻声忽有人。\n静爱寺山青隐隐，圣传池水白粼粼。同来宗契兼乡契，病酒无妨更一巡。"
        },
        {
            "标题": "百步洪次吴原博同寅韵赠冯主事",
            "作者": "程敏政",
            "内容": "彭城西上一舟来，柳岸春涛画障开。苏墨在亭留琬琰，梵宫当户出楼台。\n风前舣棹生羁思，洪上分司属俊才。欲借图经询古迹，何妨今日费删裁。"
        },
        {
            "标题": "过白云观",
            "作者": "程敏政",
            "内容": "红尘飞尽白云生，一径深深草树平。丹灶已空仙去远，琳宫犹枕旧辽城。"
        },
        {
            "标题": "次佩之汝彝登齐云岩联句诗韵",
            "作者": "程敏政",
            "内容": "倚天青孱颜，万古一幻化。斗参将可扪，雷雨或在下。\n龙潭深叵测，虬木怪相亚。两崖神斧断，危壑鬼工驾。\n峰笋拔地出，石髓袅空泻。名争武当胜，德可祝融娅。\n剑锋秋发铏，宝气夕腾价。真祠故起宋，禹迹漏书夏。\n帝游双凤骖，仙来五羊跨。心悭孙绰赋，目窘李成画。\n云深鸡戒晨，风急虎司夜。磅礴奠兹土，阴晴悯予稼。\n延生丹几熟，保境旗载祃。凭虚疑蜕骨，逃暑如拜赦。\n舆论小吴粤，谁诗敌衡华。我病惭二疏，君才薄三谢。\n共此乐溪山，陋彼事田舍。争席从雅俗，掉鞅笑荼蔗。\n文旆惊忽淹，朝簪久同卸。登陟吾屡尝，厌饫子今乍。\n倚徙诚多奇，应接恐难暇。守洞沙鹿嬉，献果野"
        },
        {
            "标题": "拜先世祖陈将军忠壮公庙于篁墩",
            "作者": "程敏政",
            "内容": "僣侯东下势难支，出处如公最有辞。忍见松楸污贼手，径提戈甲济王师。\n两朝勋德收前史，一郡蒸尝奉古祠。再拜遗容风动幕，凛然犹是起兵时。"
        },
        {
            "标题": "追思旧游寄浙江左时翊参政十绝次草庭都尉韵 其十",
            "作者": "程敏政",
            "内容": "忆登保叔塔，举酒别诸君。两听春鸿过，相思逐片云。"
        },
        {
            "标题": "登报恩寺塔",
            "作者": "程敏政",
            "内容": "宝坊南近雨花台，入眼丹青面面开。清夜香灯千印度，红云宫阙两蓬莱。\n游人渐及登高节，倚马惭非作赋才。斜日长干重回首，横江一鹗正飞来。"
        },
        {
            "标题": "和答郑廷纲通政",
            "作者": "程敏政",
            "内容": "银台名重两京传，三载功高翰墨筵。南去地瞻钟阜近，北来人仰郑公贤。\n推恩喜奉回銮锦，赠别思临洗句泉。多士只今窥大业，肯从江海计流年。"
        },
        {
            "标题": "西宁侯著色牡丹为英国公题 其二",
            "作者": "程敏政",
            "内容": "镜中谁点旧姚黄，金缕衣轻翠袖长。倦倚东风娇白日，王孙亭榭见花王。"
        },
        {
            "标题": "西宁侯著色牡丹为英国公题 其一",
            "作者": "程敏政",
            "内容": "侯门三月花如锦，分得春光与上公。何用洛阳求异谱，彩毫随处落香风。"
        },
        {
            "标题": "送太学生洛阳陈瑀司训郿县",
            "作者": "程敏政",
            "内容": "君本洛阳人，去教关西士。岩岩百世师，肃肃横渠子。\n当时受程学，著述存圣轨。故宅今何如，寂寞俯寒水。\n行哉学干禄，知尔非得已。华山虽万仞，后进宜仰止。\n书翻定性篇，铭揭砭愚旨。庶几坐皋比，不以道为市。\n岂无郿之人，一二解臧否。平时勉旃意，新句已盈纸。\n君有仕优名，予无失言耻。"
        },
        {
            "标题": "涵碧亭八咏 其一 文峰贡翠",
            "作者": "程敏政",
            "内容": "池上一峰孤，下瞰池亭小。书空兆人文，卓笔青未了。"
        },
        {
            "标题": "送黄岩黄汝彝赴休宁训导 其一",
            "作者": "程敏政",
            "内容": "浙东经学推黄氏，玉树临风见一枝。山邑百年弦诵地，自今应喜得良师。"
        },
        {
            "标题": "送黄岩黄汝彝赴休宁训导 其二",
            "作者": "程敏政",
            "内容": "宫墙遥隔练溪湾，门对青青玉几山。分拥皋比应最乐，书声时出翠微间。"
        },
        {
            "标题": "送黄武选辅养疾还黄岩",
            "作者": "程敏政",
            "内容": "万里江如练，归舟正及春。未堪多病者，犹是壮年身。\n白下趋庭便，黄岩讲道频。重来应有日，知不负昌辰。"
        },
        {
            "标题": "沙河书所见并感中元诸公遇雨之难",
            "作者": "程敏政",
            "内容": "平田白草望中齐，断陇危桥幸屡跻。颇爱初阳光煦煦，却怜旧雨尚凄凄。\n龟趺古碣看遗篆，驴背军储困远赍。短策羸骖还少憩，道旁炊午断霜齑。"
        },
        {
            "标题": "赏王司言仪宾府千叶绯桃",
            "作者": "程敏政",
            "内容": "赏心常在凤池东，一种繁华也自红。细叶巧随金剪落，靓妆匀试玉奁空。\n移根曾见新培上，凝睇浑如旧倚风。重凭画阑惊岁月，不辞觞咏绕芳丛。"
        },
        {
            "标题": "钟馗骑驴图为周可大宪使赋",
            "作者": "程敏政",
            "内容": "阴风萧萧吹发寒，老馗夜踏山雨残。恨生不作中执法，誓死肯负唐衣冠。\n骊山梦破一回首，上帝毋烦六丁走。魑魅都归鞭策中，嬴得骑驴袖双手。"
        },
        {
            "标题": "分得荷荡香风为周民表评事赋先茔十景",
            "作者": "程敏政",
            "内容": "一川云锦为谁栽，香触繁阴扫不开。依约似随菱唱散，飘扬还近藕船来。\n青房雨歇游鱼上，翠葆风回宿鹭猜。极目感慈山下路，水花空对夕阳台。"
        },
        {
            "标题": "二月二十六日南山雨中晚归",
            "作者": "程敏政",
            "内容": "小驻肩舆野水滨，轻雷将雨酿花辰。板桥中断春溪涨，竹筏遥呼晚渡人。\n云气黑催诗思远，江峰青入画图匀。乘时剩结渔樵侣，少答君恩便乞身。"
        },
        {
            "标题": "饮杨浚明推府宅夜归宿城隍道院",
            "作者": "程敏政",
            "内容": "醉投琳馆一灯残，叶上萧萧雨未乾。乍入故乡翻似客，倘成新社即辞官。\n好山有约游方健，胜地无尘梦亦安。半夜凉风吹酒醒，恨无奇句写琅玕。"
        },
        {
            "标题": "过吕梁洪遇管洪王主事",
            "作者": "程敏政",
            "内容": "山形四面合，水道一支通。乱石东西岸，惊涛上下洪。\n懋迁充国用，疏凿仰神功。使馆劳晨爨，征帆快午风。"
        },
        {
            "标题": "病中斋居兼谢西涯学士见过",
            "作者": "程敏政",
            "内容": "倚榻萧然不出门，坐听宫漏几黄昏。暑留巾袜斋心惯，病却茶瓜药禁存。\n竹简有情时共阅，楸枰无偶但空扪。故人秉烛能相访，踏破閒阶碧藓痕。"
        },
        {
            "标题": "赠欧阳令君十二咏并引 其三 崇洛学",
            "作者": "程敏政",
            "内容": "恭惟两夫子，休宁托维桑。俎豆久沦没，苔垣隔宫墙。\n贤哉百世士，补坠功非常。一崇遗爱祠，再作乡贤堂。\n弦诵有观感，草木生辉光。知君足儒吏，名共伊流长。"
        },
        {
            "标题": "病中夜试新茶简二弟戏用建除体",
            "作者": "程敏政",
            "内容": "建溪新茗如环钩，土人食之除百忧。呼童满注雪乳脚，使我坐失平生愁。\n朝来定与两难弟，执手共瀹青瓷瓯。腹藁已破五千卷，举身恨不登危楼。\n玉川成仙几百载，清气渺渺散不收。典衣开怀只沽酒，闭门却笑长安游。"
        },
        {
            "标题": "埙子与垲侄采松花作饼供茶喜而成咏",
            "作者": "程敏政",
            "内容": "何物山房可荐茶，小儿特意采松花。回风随粉沾衣袖，宿露分甘入齿牙。\n却老异方传药圃，动人清味落诗家。墙根玉笋堪同调，公餗侯鲭莫浪誇。"
        },
        {
            "标题": "断石村秋社作",
            "作者": "程敏政",
            "内容": "秋水崩沙拥断堤，午风吹树忽闻鸡。吟身正喜轻如叶，社饮何妨醉似泥。\n菜圃引篱斜作径，菱塘分渌下通溪。呼船直抵澄潭下，细扫苍崖读旧题。"
        },
        {
            "标题": "分得惠山泉送张公实参议还浙江",
            "作者": "程敏政",
            "内容": "岿然九龙山，下有鸣玉声。苍藓络深罅，溅溅流石泓。\n逝人一回首，倒影下空明。峰头陆羽祠，俯瞰若有情。\n峰麓听松庵，织竹存遗铛。我昔停征车，凭阑濯尘缨。\n一"
        },
        {
            "标题": "送敏聪弟还河间 其五",
            "作者": "程敏政",
            "内容": "金沙冈上大夫坟，与尔同原一派分。苍桧白杨须爱护，碑亭中刻御书文。"
        },
        {
            "标题": "送克宽弟南还至茶庵独归 其二",
            "作者": "程敏政",
            "内容": "赏心已负一年春，野寺从来别恨新。酒尽沙头催上马，断堤新草独归人。"
        },
        {
            "标题": "送克宽弟南还至茶庵独归 其一",
            "作者": "程敏政",
            "内容": "垂野阴云一望迷，送行愁问路东西。不知几日黄梅雨，门外青泥没马蹄。"
        },
        {
            "标题": "送克宽弟南还至茶庵独归 其三",
            "作者": "程敏政",
            "内容": "一径棠花照水开，可怜新病废衔杯。早知别泪多如雨，悔不临岐尽醉来。"
        },
        {
            "标题": "题老子出关图",
            "作者": "程敏政",
            "内容": "函谷关高高入云，东来紫气何缤纷。关头或有异人过，令尹一日先知闻。\n青牛驾车出林莽，翠葆拂晓扬清芬。至人中坐雪垂领，神气内守颜如醺。\n当时令尹亦奇士，衣冠奉候青山垠。车前再拜复长跪，局缩似礼云中君。\n至人自是真天人，悯此浊世飞埃氛。出关定隐不复现，草衣木食甘随群。\n天书云篆倘有作，坐遣道德为耕耘。停车挥扇相告语，为尔启钥开玄文。\n致柔专气五千字，划然天地如初分。乃知至人与众异，下视诸子皆虻蚊。\n至人昔作柱下史，披诵亦自劳精勤。三坟五典久在目，霞裾尚尔留香芸。\n尼父圣人敬问礼，逮今一一馀坑焚。至人至意人叵测，朱縢绿检空云云。\n窥图抚景三叹息，春风满屋销垆薰。"
        },
        {
            "标题": "竹茶炉卷 其二",
            "作者": "程敏政",
            "内容": "细结湘筠煮石泉，虚心宁复畏相煎。巧形自出今人上，清供曾当古佛前。\n可配瓦盆篘玉注，绝胜金鼎护砂眠。长安诗社如相续，得似轩辕句浑全。"
        },
        {
            "标题": "竹茶炉卷 其一",
            "作者": "程敏政",
            "内容": "新茶曾试惠山泉，拂拭筠炉手自煎。拟置水符千里外，忽惊诗案十年前。\n野僧暂挽孤帆住，词客遥分半榻眠。回首旧游如昨日，山中清乐羡君全。"
        },
        {
            "标题": "送同年陆文量武选赴浙江参政",
            "作者": "程敏政",
            "内容": "同榜悠悠感岁华，晨星落落散天涯。除书又拔吴中俊，处世真如海上槎。\n内史之官先过里，宣公封事久名家。南归欲访巢居阁，肯檄林僧一供茶。"
        },
        {
            "标题": "鹿鸣燕会图为旌德江溥贡士赋",
            "作者": "程敏政",
            "内容": "宴罢宾兴日未斜，颀然丰采动京华。大鹏水击三千里，雏凤文腾五色霞。\n秋月再分丹桂粟，春风偏上紫荆花。相期更写琼林会，趁取才人两鬓鸦。"
        },
        {
            "标题": "南京户部主事王君彦奇作浮桥于上新河之钞关",
            "作者": "程敏政",
            "内容": "上新河畔结新梁，南国争誇粉署郎。涉险不劳忧竞渡，行人何止便征商。\n凌风画鹢冲舻近，锁岸晴虹亘水长。有志济川身更壮，远期功业重鹓行。"
        },
        {
            "标题": "挽通政沈知事父静轩母陈氏 其二",
            "作者": "程敏政",
            "内容": "沈郎贤令母，原自许溪来。阅世仁人寿，持家烈妇才。\n香云飞不返，慈竹死难栽。壸德流芳处，篇诗屡寄哀。"
        },
        {
            "标题": "挽通政沈知事父静轩母陈氏 其一",
            "作者": "程敏政",
            "内容": "有子通朝藉，遗芳祖汴州。静便时看槿，机息自盟鸥。\n行不惭张仲，文谁继隐侯。怀贤人共指，石屋岭东丘。"
        },
        {
            "标题": "张公子行一首送太仓张汉南归",
            "作者": "程敏政",
            "内容": "张公子，留侯孙，少年丰采如香荪。读书击剑穷朝昏，海边甲第开辕门。\n堂上将军不好武，千里歌吹闻兵屯。平生陆家亲昆弟，托好愿比朱陈村。\n有女近出职方氏，辇金舆币来求婚。职方择婿正复尔，椷书许聘情何惇。\n张公子，佩赤璊，刻丝裤褶悬两弴。去年跨马入京国，一见笑语回春温。\n画堂红烛谢家庆，整日开燕刲羊豚。新郎二月发归思，行李赍送联征䑳。\n闸河雨过沙水浑，旭日半下东城根。柳枝未堪把，劝子白堕尊。\n人生岁月惊涛奔，他时富贵岂足论。冰玉相辉古难得，忠孝莫负君父恩。"
        },
        {
            "标题": "送陈粹之宪副南还次都宪彭公韵",
            "作者": "程敏政",
            "内容": "山川摇落水痕收，庆礼初成出帝州。来畏风尖才拥褐，去防冰绪远维舟。\n心悬舜日辞丹阙，目极吴云绕驿楼。南北王程应几日，新题须为故人留。"
        },
        {
            "标题": "待柽居杜生不至用旧韵一首",
            "作者": "程敏政",
            "内容": "一树凉阴绕屋多，呼童频候杜生过。消烦预遣冰丹杏，算饮空劳截翠荷。\n坐想畏人讥褦襶，可缘随俗听笙歌。诗坛画垒新盟在，何日功成两伏波。"
        },
        {
            "标题": "雨中自郡城归至岩镇承谢廷懋廷彝廷馨昆仲款留夜与埙子联句置屋壁用酬雅意且纪岁月云",
            "作者": "程敏政",
            "内容": "十里青山冒雨来，谢家留宿一樽开。举头忽见云穿月，侧耳遥惊水激雷。\n坐久烛花如慰客，饮馀诗草愧非才。夜深侍寝秋堂上，笑记穷途又一回。"
        },
        {
            "标题": "题戎王出猎图",
            "作者": "程敏政",
            "内容": "黑山之北青海头，草木摇落风飕飕。平原一望渺无际，猎骑四踏黄云秋。\n戎王小年面如玉，彷佛当时李存勖。锦袍白马弯雕弧，一箭真应倒苍鹿。\n苍鹿却走青羊奔，沙碛霜中馀血痕。相随两两奉驱策，毡裘辫发皆羌浑。\n一犬腾身逐惊兔，后骑鞲鹰笑相顾。大家贾勇各忘疲，倒载争多不知暮。\n健儿独往先着鞭，自期百发无虚弦。何物霜蹄忽星迸，脱手落地仍欣然。\n几辆毡车驻山口，应待归来劝胡酒。共燖熊掌炙驼峰，《敕勒歌》长出林薮。\n歌长昼短乐未央，皂旗闪烁天苍凉。明朝移帐定何所，择地还开新猎场。\n方今圣人居大宝，烽燧无烟罢天讨。胡雏长作画中看，莫近飞狐塞垣道。"
        },
        {
            "标题": "黄鹤山樵山水为杨考功宗器题",
            "作者": "程敏政",
            "内容": "黄鹤山樵已仙去，风采惟留画中趣。几回把玩欲招呼，海阔天高不知处。\n但见一亭临大河，远峰对面如青螺。孤洲水花晚色净，疏林落叶秋声多。\n少年我忆游江汉，好山最喜推篷看。迩来寄足尘海中，梦魂长到黄芦岸。\n考功家近七闽山，雅怀亦似水云閒。题诗不尽莼鲈兴，何日相期解绶还。"
        },
        {
            "标题": "东庄逸兴卷为衍圣孔公弘泰题",
            "作者": "程敏政",
            "内容": "一庄遥在杏坛东，胜地相传鲁泮宫。鱼鹿性贪林壑美，楼台清出市尘空。\n携壶客访看花处，步屧诗成问稼中。蔬水解忘人爵贵，舞雩千古自春风。"
        },
        {
            "标题": "次韵寄松江张隐君",
            "作者": "程敏政",
            "内容": "丈人零落晓星馀，张老犹堪载后车。烛目锦云盘一诰，随身明月动双琚。\n君门拟上承恩颂，官舍时翻训子书。暂出还归应有道，不劳猿鹤怨郊居。"
        },
        {
            "标题": "归途有作",
            "作者": "程敏政",
            "内容": "为送行台出县门，不辞携酒到山根。竹阴正入支公寺，树色遥连主簿村。\n潮啮新沙知废路，水舂机碓隔荒垣。望中一簇峰峦秀，问是乡名古夹源。"
        },
        {
            "标题": "送汪廷器艮观",
            "作者": "程敏政",
            "内容": "曾随南雁住云中，又出榆关到海东。壮岁尽誇行乐好，太平谁致塞尘空。\n轮蹄惯比孤舟速，书画收兼百货丰。来往莫讥江上客，王孙家世古元戎。"
        },
        {
            "标题": "送安成刘静洙赴曲江教谕",
            "作者": "程敏政",
            "内容": "岭南佳处曲江头，喜载青毡作宦游。孔殿韶音犹仰舜，汉人经学久宗刘。\n壮颜不逐流年改，化雨能兼宿瘴收。学半有功须重惜，礼闱高选待春秋。"
        },
        {
            "标题": "周草庭都尉李西涯学士两岁复命同日有诗次韵",
            "作者": "程敏政",
            "内容": "晓殿金门启，春城玉漏终。才华惊二妙，喜色上重瞳。\n分署斋心久，连年入对同。欲从歌盛事，迂拙愧唐风。"
        },
        {
            "标题": "游桓山",
            "作者": "程敏政",
            "内容": "别路停桡泗水浔，秋山高处一登临。夕阳回望州城远，落木中穿石洞深。\n桓氏久应无葬骨，梵宫聊尔系游心。磨崖尚刻苏公字，击节何人续楚吟。"
        },
        {
            "标题": "菌生船窗下作",
            "作者": "程敏政",
            "内容": "老舫经残雨，俄生一菌长。根连枯蘖润，色藉朵云黄。\n稚子能加护，灵苗或异常。题诗矜畀尔，击节和鸣榔。"
        },
        {
            "标题": "送李士钦尚宝持节册封楚府次沈廷美韵",
            "作者": "程敏政",
            "内容": "晓承天语下丹霄，周室班封四牡劳。同姓地分南岳重，殊方人仰北辰高。\n朝廷近侍传司玺，江汉风流拥使旄。预想过家归路便，朱门乔木映宫袍。"
        },
        {
            "标题": "船窗新糊喜晴偶得一绝柬郑万里",
            "作者": "程敏政",
            "内容": "新纸船窗似雪篷，晚晴初上夕阳红。披图为客题诗句，稍类南山竹院中。"
        },
        {
            "标题": "游惠山与廷韶赋诗看懋成作画不觉至暮相别未数里风雨大作竟误一程船窗灯下漫赋一律奉寄二君子",
            "作者": "程敏政",
            "内容": "笑坐泉亭汲水尝，偶然行乐便相忘。南来渐有江山癖，北去那忧岁月长。\n好景正堪增罨画，短吟犹未病奚囊。早知风雨春江暮，悔不随缘宿上方。"
        },
        {
            "标题": "题四景画 其一 诸葛春耕",
            "作者": "程敏政",
            "内容": "一夜春溪新雨足，晓耕已遍前川曲。乌犍少脱半犁閒，鸟外茸茸草根绿。\n坐爱一株沙柳阴，展卷疑闻梁父吟。布衣未接隆中聘，谁识当年开济心。"
        },
        {
            "标题": "上元日承邵文敬主事请游神乐观次韵二首 其一",
            "作者": "程敏政",
            "内容": "南郭春风引瘦骢，上清元不受尘蒙。鹤因看院留当户，鹅为求书畜满笼。\n赌令欢呼"
        },
        {
            "标题": "大雨雪过黄茅山吴知州克宽邀宿",
            "作者": "程敏政",
            "内容": "迢迢石径入林端，未到黄茅力已殚。鸟啄亦愁泥滑滑，雨声如竞雪漫漫。\n剡溪兴尽真须返，蜀道歌成未是难。烟火望中知不远，主人邀宿有馀欢。"
        },
        {
            "标题": "春社谣",
            "作者": "程敏政",
            "内容": "我家社公耕凿主，求晴得晴雨得雨。今春作社神更欢，值我一年新病愈。墙下小桃红满枝，塘东弱柳垂金丝。社饭炊香出茅屋，腊酒一倾连数卮。土鼓逢逢过林际，醉插山花共神戏。隔邻鸡犬喜欲狂，接席儿童相笑詈。满爇炉香焚纸钱，大家再拜祈丰年。放臣敢道金马客，明日扶犁同下田。"
        },
        {
            "标题": "黄浦寿沈尚宝廷美母夫人",
            "作者": "程敏政",
            "内容": "黄浦之水绿沄沄，疏凿元自春申君。浦口谁家起华屋，门中雪桧垂苍云。\n符台之母乌溪女，倚桧时时听白苧。抱孙饮水七十年，六月高堂不知暑。\n上流可酿昆崙浆，下流可浣芙蓉裳。临风再拜祝母寿，愿似东流浦水长。"
        },
        {
            "标题": "题山水障子",
            "作者": "程敏政",
            "内容": "摩诘诗从画中见，触处天机自流转。黄鹂白鹭辋川图，入眼何须好束绢。\n多君此图谁笔之，谓是当年春望诗。绿草烟横荜茥苑，红莲雨足昆明池。\n金阙沈沈半空起，柳暗花明连数里。不嫌车马踏泥行，城外风光似城里。\n太平有象作者难，品题不在丹青间。悠悠致主泽民意，对景令人生汗颜。\n隐几秋霖玉堂署，渭水黄山渺何处。倦来无力展新图，时复高吟右丞句。"
        },
        {
            "标题": "西园作假山成约诸僚友小酌",
            "作者": "程敏政",
            "内容": "三年不见青山面，百计荒园小作山。新竹乱栽浑飒爽，秀峰高垛亦孱颜。\n谁家景出丹青上，终日身当紫翠间。等是太平樗散吏，一尊相约共娱閒。"
        },
        {
            "标题": "椿萱图为祁门方锲赋",
            "作者": "程敏政",
            "内容": "堂前椿树盘根久，千岁常期大人寿。春风蝶梦早匆匆，一事无凭漆园叟。\n堂北紫萱娱白头，对花日日思忘忧。宜男已壮母何在，赢得临风双泪流。\n方家郎君湖海客，春雨秋霜心恻恻。凭谁貌入丹青中，犹似升堂候颜色。\n我观椿萱图，为作椿萱歌，夭桃秾李空复多。写生纵有黄荃笔，风教无关知奈何。"
        },
        {
            "标题": "过淳安拜大司空胡公于里第别后奉寄",
            "作者": "程敏政",
            "内容": "玉立长身海鹤姿，归来谁得健如斯。了无俗气侵怀抱，才见青霜点鬓丝。\n优宠再看纶诰出，高情不改布衣时。朝廷次第收耆旧，拟有人赓庆历诗。"
        },
        {
            "标题": "赠淳安丁尹鍊",
            "作者": "程敏政",
            "内容": "白鹿重开讲院基，多君曾此服遗规。学分朱陆心能辨，迹比龚黄事可知。\n客路杯长留坐久，邻封情厚发船迟。青溪坊下人行处，他日来看德政碑。"
        },
        {
            "标题": "淳安道中用渔梁坝韵",
            "作者": "程敏政",
            "内容": "桐梓何年盛，溪头尚有源。疏梅临竹岸，细麦拥茶园。\n兴薄飞鸦去，閒便浴鹭翻。舟师能指点，空谷应人言。"
        },
        {
            "标题": "高邮湖阻风时虽开夹湖未能行舟",
            "作者": "程敏政",
            "内容": "一阵狂飙入地垠，客舟如叶浪如轮。凭谁上诉由风伯，任尔抛香拜水神。\n阿岸稍卑思跃马，夹湖虽好未通人。南来北去皆行役，篷底从容莫漫嗔。"
        },
        {
            "标题": "留别淳安刘尹仲和兼呈大司空胡公大参应公诸乡旧",
            "作者": "程敏政",
            "内容": "淳安曾是歙东乡，地主相留合尽觞。梅雨势添溪涨恶，竹禽声助野歌长。\n坐惭师席亲元老，语及名途笑漫郎。他日重来订乡约，一廛容我寄渔榔。"
        },
        {
            "标题": "弘治戊午春正月十三日舟次淳安春霖不止进士维扬张君凤举方知县事以灯节燕予酒后赋此纪事兼致谢意",
            "作者": "程敏政",
            "内容": "令尹相招作上元，连朝春雨客心烦。遥看渔火乘村暗，不见星毬照市繁。\n宦鞅未须惊节候，人情犹喜近乡园。太平风物扬州盛，赢得清宵一晤言。"
        },
        {
            "标题": "淳安族兄敏恭并孺人方氏挽诗 其二",
            "作者": "程敏政",
            "内容": "未受三牲养，俄惊两鬓霜。悲生慈竹径，尘掩寿萱堂。\n阿母书来速，仙翁谱系长。传家孤凤在，恩重水曹郎。"
        },
        {
            "标题": "题画为郑府典宝淳安应君赋兼寄别意 其一",
            "作者": "程敏政",
            "内容": "白雁悠悠水满塘，柳阴芦叶似人长。拂图髣髴清溪上，斜日渔村驻野航。"
        },
        {
            "标题": "淳安族兄敏恭并孺人方氏挽诗 其一",
            "作者": "程敏政",
            "内容": "青溪流不极，原自相湖分。庭训看黄甲，林栖尚白云。\n死无遗憾在，生有义声闻。好伐浪沧石，他年刻诰文。"
        },
        {
            "标题": "辞朝出城借宿清化寺",
            "作者": "程敏政",
            "内容": "早脱朝簪出帝城，喜分禅榻坐深更。便疑身在山中住，追笑诗从马上成。\n把钓未应归计拙，照人偏爱佛灯明。枕酣一夜清无梦，蕉鹿当年亦浪惊。"
        },
        {
            "标题": "赠王真人次倪舜咨学士韵",
            "作者": "程敏政",
            "内容": "凫舄仙人岂爱官，帝教持节领黄冠。眼看红紫随春丽，手裹琅玕作夏寒。\n宝匣剑光晨耀雪，玉炉符火夜飞丹。蓬莱往往传书劄，几日清霄见鹤还。"
        },
        {
            "标题": "刘廷讯方伯诸公邀饮紫薇楼次旧韵",
            "作者": "程敏政",
            "内容": "登临谈笑总材雄，兴入苍茫四座同。潮落宋元兴废外，山分吴越有无中。\n一方屏翰遵周制，万里梯航念禹功。醉倚危阑还纵目，数行征雁逐南风。"
        },
        {
            "标题": "中元送蔡樊二都尉谒陵用草庭都尉韵",
            "作者": "程敏政",
            "内容": "都城初过雨，辇道净无尘。香帛供原庙，金貂遣懿亲。\n风随行李健，景入画图真。驿次驰应惯，斋居迹未陈。\n炎光浮野黍，凉思发溪蘋。蔡泽心何壮，樊宏性更醇。\n诗才兼雅丽，交味谢甘辛。山郭花藏市，沙桥树隔津。\n碑亭围奰屃，神路截嶙峋。谈麈挥霜尾，吟鞍压绣茵。\n不辞当旅夕，深幸际佳辰。剑佩趋双阙，笙歌奠八珍。\n威灵瞻凤驭，生气协鸿钧。礼磬声敲玉，宫壶水滴银。\n忽传收燎火，早见彻严禋。北斗光芒正，中元节候新。\n断云开晓月，残露下秋旻。蒇事同乘马，归装或驾轮。\n节旄山鸟避，轩盖路人驯。去说贤劳共，来看帝命申。\n金兰忘异姓，玉树羡同伦。欲订西园约，朱门逼禁宸。"
        },
        {
            "标题": "次周都尉韵寄平江伯",
            "作者": "程敏政",
            "内容": "累朝勋业在，铁劵镂黄金。雪点忧时鬓，丹输恋阙心。\n早风吹泗水，古月照淮岑。何日明堂栋，工师问百寻。"
        },
        {
            "标题": "饮汊口宗家语次偶赋",
            "作者": "程敏政",
            "内容": "流水溅溅石路平，几年鸡黍约初成。古芸绕架香还盛，乔木当年老更荣。\n招隐不惊探虎穴，忘机偏解结鸥盟。斜阳未尽渔樵话，刻竹题诗寄此情。"
        },
        {
            "标题": "丁未二月六日扈从春宫亲迎礼成次韵",
            "作者": "程敏政",
            "内容": "紫盖红旗荡晓晴，銮舆亲迎出宫城。万年喜兆谐龟卜，一日嘉祥恊凤鸣。\n都下人观周盛礼，房中乐奏汉新声。春风鹤驾叨随步，绣服香尘辇路平。"
        },
        {
            "标题": "集古八绝 其二 赠汊口诸宗人",
            "作者": "程敏政",
            "内容": "文武衣冠异昔时，惠连群从总能诗。东园载酒西园饮，药饵扶吾随所之。"
        },
        {
            "标题": "端午饮汊口汪端家忽记京华旧事",
            "作者": "程敏政",
            "内容": "紫云溪上作端阳，忽记前年黼座傍。分艾特颁宫样虎，侑尊时出上供羊。\n綵丝系臂饶恩露，聚扇回风带御香。抚景不堪惊岁月，愧无才力报君王。"
        },
        {
            "标题": "汪王庙",
            "作者": "程敏政",
            "内容": "闻说真人起晋阳，六州图籍便归唐。干戈竟免群生难，簪笏宜传百世芳。\n封诰尚存题越国，史书全失纪吴王。丛祠香火年年盛，知是英魂恋故乡。"
        },
        {
            "标题": "四日早听郊戒复陪庙享次韵李宾之学士",
            "作者": "程敏政",
            "内容": "衣冠晨立陛西东，有诏斋明对竹宫。鹓序复从陪祼享，鸾旂早已动灵风。\n五门昼下铜壶转，九庙春回玉辂通。圣敬未遑先饮福，南郊三日待升中。"
        },
        {
            "标题": "内阁赏芍药次少傅徐先生韵四首 其三",
            "作者": "程敏政",
            "内容": "宫树花飞尽绿阴，陆离红映掖垣深。仙妆露洗羞涂额，国色天成笑捧心。\n池上紫薇元并植，风前黄蝶敢相寻。锦亭烂熳金尊赏，消得玄晖一句吟。"
        },
        {
            "标题": "集古八绝 其一 汊口",
            "作者": "程敏政",
            "内容": "二水中分白鹭洲，人家多住竹棚头。眼前有景道不得，长夏江村事事幽。"
        },
        {
            "标题": "内阁赏芍药次少傅徐先生韵四首 其四",
            "作者": "程敏政",
            "内容": "蕊宫仙子步虚归，困倚南风午梦稀。宝鼎半薰香苒苒，锦袍秾衬绿菲菲。\n题惭郢曲歌千数，赏爱胡床列四围。莫问扬州三十种，几多抛掷傍岩扉。"
        },
        {
            "标题": "内阁赏芍药次少傅徐先生韵四首 其二",
            "作者": "程敏政",
            "内容": "花神如在镜中归，七宝妆成入眼稀。人立嘉名称近侍，天留奇品殿芳菲。\n药笼重此长医国，诗阵凭谁一解围。坐对薰风看未足，半帘斜日下龙扉。"
        },
        {
            "标题": "内阁赏芍药次少傅徐先生韵四首 其一",
            "作者": "程敏政",
            "内容": "玉堂佳地苑墙阴，红药根蟠岁律深。题品正宜宗匠手，栽培那识化工心。\n香浮御坐堪谁比，价重名园不易寻。前辈赏缘今更续，一编留得凤池吟。"
        },
        {
            "标题": "送同年陈美宣员外知临安府",
            "作者": "程敏政",
            "内容": "牁州南去拥丹幨，岭峤人才众所瞻。一道专城需吏治，几年分署叹郎潜。\n晨星渐觉朋簪少，春水无忧客棹淹。坐遣僰人知圣化，为君相属酒频添。"
        },
        {
            "标题": "与袁石坡太守游甘露寺",
            "作者": "程敏政",
            "内容": "天外飞甍接太虚，只疑僧在雾中居。风掀白浪过江口，云拥青山入座隅。\n词客旧题留北固，寓公高致属南徐。赞皇池馆琅琊石，拟向雷音洞里书。"
        },
        {
            "标题": "和许侍御李节推登九华山诗韵二首 其一",
            "作者": "程敏政",
            "内容": "遥揖山灵感物华，翠微深处欲移家。千峰列戟疑无地，一涧浮春忽有花。\n世外丹青开栋宇，空中鸡犬隔烟霞。归装尚橐宫衣在，村酿犹堪几度赊。"
        },
        {
            "标题": "和许侍御李节推登九华山诗韵二首 其二",
            "作者": "程敏政",
            "内容": "细从云外数奇峰，九朵芙蓉翠万重。月上老猿攀石葛，雨晴驯鹿卧沙茸。\n谪仙诗重天池锦，霸相身惭雪涧松。玉洞秘函无恙否，他时容启绿苔封。"
        },
        {
            "标题": "虎丘之游沈启南在坐作画一幅再赋一首",
            "作者": "程敏政",
            "内容": "苍崖题字半留痕，笑倚东风酹一尊。寺主绕山开竹牖，园丁随路作花村。\n听经石古苔生绣，葬剑池深水不浑。入眼有诗吟未得，天机都属隐侯孙。"
        },
        {
            "标题": "宋理宗赐福王与芮雪景为郑村汪宗裕题",
            "作者": "程敏政",
            "内容": "瑶峰玉树玛瑙坡，宝祐墨本来宣和。天山羝乳纥干雀，此景此意将如何。\n御笔中题福王字，生绡上遣龙图志。凤山日永万机轻，廊庙几人同受赐。\n天人想像冰雪颜，好文亦自非等閒。诏书屡表濂洛辈，词翰却在陈隋间。\n三百年来惊物换，散落尘寰充一玩。摩挲为赋怀古篇，安得虹光射霄汉。"
        },
        {
            "标题": "五月一日复经筵日讲简廉伯宾之二学士",
            "作者": "程敏政",
            "内容": "随銮复入殿东门，浅薄将何答异恩。去国不知三载过，传家犹幸一经存。\n圣颜屡顾惊华发，尚食仍饕醉绿尊。词苑故人天下士，别来佳话得重论。"
        },
        {
            "标题": "戊戌清明谒陵宿斋所次韵江翰长",
            "作者": "程敏政",
            "内容": "两日向山行，春深野望明。寝园同驻马，陵树不闻莺。\n寒食惊时过，清斋候礼成。归途应便好，星斗夜纵横。"
        },
        {
            "标题": "送陆文量驾部出使河南次留别韵",
            "作者": "程敏政",
            "内容": "曾接芳邻会一茶，蓬门长许故人挝。郎官标格晴翻雪，内史篇章醉吐霞。\n明日又攀东郭柳，当时同看上林花。春风联佩相思地，玉陛鞭声散晓鸦。"
        },
        {
            "标题": "早秋游城南宗家园亭次韵周伯常中允二首 其二",
            "作者": "程敏政",
            "内容": "愔愔残暑逗轻纱，马入南园识旧家。邻酿旋分燕市酒，土宜时供歙州茶。\n田苗有雨秋初熟，林影无风昼不哗。我已分为东道主，请君随赏四时花。"
        },
        {
            "标题": "早秋游城南宗家园亭次韵周伯常中允二首 其一",
            "作者": "程敏政",
            "内容": "宗老当时喜种花，至今池馆压堤沙。苍颜一去成尘土，白日重来感岁华。\n多谢诸公同驻马，却怜犹子解持家。高城暮鼓催归急，不得临风奠一瓜。"
        },
        {
            "标题": "闻彦夫言有作",
            "作者": "程敏政",
            "内容": "拟出黄山路，远图湘岭游。客言何如清，风景绝相侔。\n怪石凌空起，飞泉喷雪流。山灵莫相竞，一郡两瀛州。"
        },
        {
            "标题": "四月二十八日起屡赐鲜笋青梅鲥鱼枇杷杨梅雪",
            "作者": "程敏政",
            "内容": "都城三伏暑方炎，天上分鲜我亦沾。缄发紫泥留榼筥，香生青箬带冰盐。南舟远贡来何数，北客初尝味更添。为感岁时翻赐帖，不知残日下疏帘。"
        },
        {
            "标题": "并蒂莲和青溪学士韵四首 其三",
            "作者": "程敏政",
            "内容": "秋浦新声欲换宫，采菱歌彻藕花风。小池漫拟江南乐，绝品能令冀北空。\n娱赏酒凭螺当爵，催妆诗遣鹤输筒。主人莲社真开约，车马屯门定几丛。"
        },
        {
            "标题": "题碧桃翠竹便面赠妹婿赵瑛千户",
            "作者": "程敏政",
            "内容": "仙葩和露掌中开，天上灵根异种栽。只见清风堪结好，渭川分取一枝来。"
        },
        {
            "标题": "西涯学士再和东坡雪韵邀予同作四章 其四",
            "作者": "程敏政",
            "内容": "霏霏乘曙及昏鸦，河上冰坚欲度车。几处疲癃愁乞米，满城儿女笑团花。\n踵门共喜来双士，郢曲新闻得数家。起答故人挥冻笔，印泥鸿爪任交叉。"
        },
        {
            "标题": "送嗣定西侯蒋公骥使襄府",
            "作者": "程敏政",
            "内容": "使节新持第一番，金貂光彩动襄樊。名传夙将家声远，恩重亲王礼意繁。\n驿路晓星瞻北斗，江城秋色绕南辕。昔年羊杜风流在，约取归来得晤言。"
        },
        {
            "标题": "夜读定山与汪循贡士诗有感二绝 其一",
            "作者": "程敏政",
            "内容": "晦翁心学在真知，知到真时圣可基。数墨寻行却徒尔，天人相去只毫釐。"
        },
        {
            "标题": "夜读定山与汪循贡士诗有感二绝 其二",
            "作者": "程敏政",
            "内容": "平生老友定山君，主静工夫久不群。正义中仁有分别，可将经传作云云。"
        },
        {
            "标题": "同年范嘉龙御史于大店驿相候叙话良久乃别",
            "作者": "程敏政",
            "内容": "浮生聚散若飞蓬，驿舍那知此会同。可是故人非白眼，独劳前路驻青骢。\n云回峻岭朝含日，霜入疏林夜战风。近事匆匆谈不尽，出门车马又西东。"
        },
        {
            "标题": "秋日杂兴二十首 其五",
            "作者": "程敏政",
            "内容": "杂住县南郭，怀抱长不开。昼厌市井喧，夜苦更漏催。\n所以溪上村，欣然自裴回。起居得静安，好客时一来。\n开门俯脩竹，移石坐古苔。啸歌待山月，猿鸟无惊猜。\n幽栖老亦足，扰扰何为哉。"
        },
        {
            "标题": "成化乙未廷试受卷纪事有作时年三十 其二",
            "作者": "程敏政",
            "内容": "文华清禁接词林，阅卷亲劳法驾临。黄纸墨痕春淡淡，紫垣钟漏午沈沈。\n风云此日开文运，忠孝何人契主心。今夜礼曹还赐烛，早随冠冕听纶音。"
        },
        {
            "标题": "大坂往返得诗十绝 其三 观云阳李一初先生真迹",
            "作者": "程敏政",
            "内容": "前人往往爱钟王，才落霜毫趣便长。颇怪一时文翰谱，风流犹欠李云阳。"
        },
        {
            "标题": "大坂往返得诗十绝 其二 观尚书汪文节公真迹",
            "作者": "程敏政",
            "内容": "百代乡邦有此翁，每于青史叹遗忠。片言只字须珍护，留取高风配鲁公。"
        },
        {
            "标题": "大坂往返得诗十绝 其五 汪处士士魁家观罗明仲洗马抑斋记",
            "作者": "程敏政",
            "内容": "洗马文章举笔成，可人能尽抑斋名。小楼对酌几忘味，无限停云万里情。"
        },
        {
            "标题": "大坂往返得诗十绝 其六 端公祠端",
            "作者": "程敏政",
            "内容": "大坂溪头寝庙开，端公香火百年来。一时孙子能绳武，豸绣同登内外台。"
        },
        {
            "标题": "度扶车岭将至大坂寄汪希颜佥宪",
            "作者": "程敏政",
            "内容": "九仞峰头一线陉，东风残雪尚冥冥。泉声可入宫商谱，山色真开紫翠屏。\n族数程汪今共盛，路当休婺此分停。一言鸡黍能成约，宾主谁当眼倍青。"
        },
        {
            "标题": "大坂往返得诗十绝 其一 观文公与内弟程允夫手书真迹",
            "作者": "程敏政",
            "内容": "渊源家学重师生，中表姻亲本弟兄。物是人非三百载，一缄残墨两含情。"
        },
        {
            "标题": "大坂往返得诗十绝 其四 初识黄世瑞",
            "作者": "程敏政",
            "内容": "倒峡词长立意精，几凭春雁寄都城。相闻十载今相见，一夜论文及四更。"
        },
        {
            "标题": "大坂往返得诗十绝 其七 观高庙与枢密汪公手书真迹",
            "作者": "程敏政",
            "内容": "午夜虹光烛斗寒，人间惊得御书看。当时未定君臣礼，想见先皇创业难。"
        },
        {
            "标题": "大坂往返得诗十绝 其九 汪希大追送予至鳙溪上",
            "作者": "程敏政",
            "内容": "君从城郭几时还，知我肩舆夜过山。多谢有情思晤语，五更追送到溪湾。"
        },
        {
            "标题": "大坂往返得诗十绝 其八 观蓉峰先生存藁",
            "作者": "程敏政",
            "内容": "满架遗书墨尚新，立言真不愧先民。后生学问曾何似，也作青宫辅导臣。"
        },
        {
            "标题": "大坂往返得诗十绝 其十 小憩汪口饭上舍俞俊家",
            "作者": "程敏政",
            "内容": "汪口人家鸡乱鸣，一樽那尽故交情。门前溪水能相送，随我西流直到城。"
        },
        {
            "标题": "大坂行一首奉挽汪隐君夫妇并赠其子佥宪希颜",
            "作者": "程敏政",
            "内容": "大坂之山多桧松，大坂之水多鰅鳙。采山钓水无异姓，只有汪氏称名宗。\n汪氏之先本王子，靖乱尤能保终始。后来亦有唐端公，遂与州民共生死。\n两公庙食八百年，云礽何止人三千。出者处者恒有道，往往读书并力田。\n迩来积庆谁堪数，一族咸推佥宪父。父耕子读两无惭，那更深闺有慈母。\n当今天子明孝人，每下恩典旌贤臣。九原伉俪虽莫作，高堂五采明丝纶。\n我观汪氏庆未己，科第联翩一时起。叔侄兄弟凡六人，冠盖如云照墟里。\n大坂水清山更奇，中有汪家双墓基。他时添取石翁仲，为尔重书先德碑。"
        },
        {
            "标题": "道中有感",
            "作者": "程敏政",
            "内容": "千里徐滕路，愁云惨不开。使方求郡瘼，天未恤民灾。\n饿殍填途卧，浮尸蔽水来。图存归盗贼，忍爱鬻婴孩。\n行乞无人顾，生于死更哀。劝分遭吏毒，贫与富俱摧。\n不任驱征役，相甘食弃骸。一时轻转窜，几日可招徕。\n汉诏先惩已，周官重理财。忧勤劳主上，调燮仰元台。\n倘及收麰麦，犹堪济草莱。岁功曾预讲，国本在深培。\n望望诸侯境，纷纷御史台。岂无同志者，空复泪盈腮。"
        },
        {
            "标题": "四月初六日杨村道中遇暴风野泊入夜尤甚舟人大恐皆不寐待旦灯下有感",
            "作者": "程敏政",
            "内容": "黄沙如雾昼冥冥，一夜狂飙吼不停。何物阳侯翻地轴，有时风伯畏天刑。\n盗窥客舫悬孤注，神忌吾书走六丁。篷底故乡应入梦，清溪脩竹旧岩扃。"
        },
        {
            "标题": "夜梦家君晓起得家书时家君已得请还乡",
            "作者": "程敏政",
            "内容": "梦接庭闱语未阑，晓来南雁寄书还。平安字抵千金价，晚节功成九仞山。\n窃禄尚堪供薄养，远游何日奉尊颜。遥知两弟称觞处，綵服应留一副閒。"
        },
        {
            "标题": "故刑部尚书万安刘公夫人哀挽",
            "作者": "程敏政",
            "内容": "尚书勋德重当时，伉俪分明得女师。淑行定归刘向传，令人三诵鹊巢诗。"
        },
        {
            "标题": "登多景楼",
            "作者": "程敏政",
            "内容": "黯黯江云结暮阴，江楼高处一登临。山根乱雪来双橹，天外遥青出寸岑。\n归去已惭陶令赋，醉中偏爱颖师琴。鲥鱼竹笋江南路，幸及霜毛未满簪。"
        },
        {
            "标题": "陈德脩太守自金华寄雪窝诗索和",
            "作者": "程敏政",
            "内容": "蕞尔无馀地，翛然绝点尘。间情真却扫，爽气欲侵人。\n昼迥云生座，宵空月照邻。为言公暇日，谁与和阳春。"
        },
        {
            "标题": "雄县城南潦水成湖渡二十馀里",
            "作者": "程敏政",
            "内容": "雄县城南初问津，一片湖光青镜匀。橹声幽轧颇清耳，帆尾招摇如唤人。\n江南路景或转徙，冀北征夫多苦辛。扣舷笑欲问河伯，海水桑田今几春。"
        },
        {
            "标题": "与庄定山司副潘时用待诏同至李宾之学士先茔登古城 其二",
            "作者": "程敏政",
            "内容": "古城高处立残阳，醉眼凭陵见八荒。木落放教冬岭瘦，鸟飞横绝暮天长。\n钟声远认驮经寺，帜影中开阅武场。胜览未穷吾正健，不愁荆棘罥衣裳。"
        },
        {
            "标题": "题大理王卿墨竹",
            "作者": "程敏政",
            "内容": "断缣一幅潇湘秋，笔趣彷佛文湖州。坐觉清风满人耳，洒然六月登江楼。\n主人重是王子猷，琅玕直节非时流。岁寒长共此君约，红紫纷纷何所求。"
        },
        {
            "标题": "与庄定山司副潘时用待诏同至李宾之学士先茔登古城 其一",
            "作者": "程敏政",
            "内容": "看山空负一秋强，出郭来抛半日忙。草没断堤牵步远，柳拖斜日送阴长。\n百年丘垄怀先辈，几处园林似故乡。却尽壶觞临涧水，恨无渔笛和沧浪。"
        },
        {
            "标题": "凌季行鸿胪索赋清懒诗",
            "作者": "程敏政",
            "内容": "不受黄尘点赐袍，朝回长卧日华高。客疏幸免逢迎礼，官冷那知案牍劳。\n胜地春风閒谢屐，异乡秋雨涩并刀。等閒却有难忘处，瀹茗催诗夜续膏。"
        },
        {
            "标题": "金陵十景分题其二为倪彦达赋 其二 石城霁雪",
            "作者": "程敏政",
            "内容": "石头城上黄云消，石头城下纷琼瑶。登陴四顾穷远瞩，长江万里飞银潮。\n鸦翻落木隐楼堞，虎踞寒山嗟六朝。袁生九京那可作，莫愁双桨谁招邀。\n古来重德不重险，方今一统归唐尧。丰年几见饱麰麦，太平有象歌渔樵。"
        },
        {
            "标题": "故礼部侍郎东嘉章公哀挽",
            "作者": "程敏政",
            "内容": "早参仪部识人龙，长荷先生降礼容。林下黄花方采采，墓前芳草忽茸茸。\n生荣有客同三省，死谏何人犯九重。千载怀贤忧国意，临风谁说涕无从。"
        },
        {
            "标题": "题四景画 其二 玄真夏钓",
            "作者": "程敏政",
            "内容": "夏木阴阴波渺渺，风外群飞见沙鸟。临渊不为钓丝轻，黄梅雨过溪鱼少。\n石上苔花青更繁，瓦樽独酌消尘烦。可能著就玄真子，亦有丹书三两言。"
        },
        {
            "标题": "吊刘竹东后赋此",
            "作者": "程敏政",
            "内容": "春泥半拥蓬扉开，萧萧翠竹如新栽。百年老友不复见，旧雨故人空一来。南郢歌工罢瑶瑟，西湖诗板生青苔。感怀欲去重回首，黄柳白鸦增莫哀。"
        },
        {
            "标题": "元夕灯诗十首应制 其八 蝶恋花",
            "作者": "程敏政",
            "内容": "鳌山花卉竞春红，舞蝶时来趁煖风。一霎不知何处在，恍疑飞过漆园东。"
        },
        {
            "标题": "丁祭日简费司业廷言",
            "作者": "程敏政",
            "内容": "陪祀年年候孔庭，每从司业借莎厅。衣冠假寐环东壁，钟漏传签报上丁。\n礼罢佩声风隐约，归时灯火夜晶荧。病躯无分随班列，展转斋居寝未宁。"
        },
        {
            "标题": "先忠烈王遗迹十二咏 其二 白石阡",
            "作者": "程敏政",
            "内容": "湖上妖氛灭，山前吉兆开。黄冠离水府，白石定泉台。\n墓碣龟仍在，冥仪兽半推。年年寒食雨，时见远孙来。"
        },
        {
            "标题": "中和堂为无锡医官华汝清赋",
            "作者": "程敏政",
            "内容": "锡山老人山泽臞，遗墨重此崆峒朱。流风已是百年事，妙旨不殊三字符。\n藓花一庭秋雨涩，杏林绕屋春阴敷。凭将架上溯洄语，坐愧寰中章句儒。"
        },
        {
            "标题": "东阿王",
            "作者": "程敏政",
            "内容": "我爱东阿王，翩翩贵公子。虽读万卷书，日日弄文史。\n已乖弟兄好，更遂君臣理。盗汉者何人，胡不相谏止。\n所以大道行，重义不重死。凄凉豆箕咏，掩卷吾不齿。\n当年开国地，寂寞小山趾。谅哉朱昱心，千载有馀耻。"
        },
        {
            "标题": "首夏斋享宿翰林东署作",
            "作者": "程敏政",
            "内容": "玉漏沉沉夜下迟，绛河星影动罘罳。忽从枕上闻啼鸟，却似南山独卧时。"
        },
        {
            "标题": "书东峰吴鸣翰秀才与王太史顾永州华应城联句后",
            "作者": "程敏政",
            "内容": "行人一月住姑苏，手阅珠玑兴不孤。分道正奇知善战，无形山水见佳摹。\n高杨句法真能续，韩孟才名渐可图。颇恨风帆催去速，无缘誊藁付奚奴。"
        },
        {
            "标题": "题洞庭吴鸣翰秀才东峰卷",
            "作者": "程敏政",
            "内容": "日出峰上红，水绕峰下碧。中有藏修人，心期谢安石。"
        },
        {
            "标题": "与提学娄克让御史饭泗亭驿舟晤言甚洽",
            "作者": "程敏政",
            "内容": "士行先出处，治道本惩劝。持此律今古，有若执符篆。\n大义苟失之，如水决堤堰。寥寥千载下，圣哲炳垂宪。\n不见东邻女，芳岁甘自献。大节一以亏，容质徒秀曼。\n亦有主家者，恃长足私愿。好恶苦怫人，骨肉变雠怨。\n乃知君臣间，秉德两宜健。庶几三代风，必世可延蔓。\n娄公天下士，于我情缱绻。长途倾盖中，共此一升饭。\n誓当致身来，不辱青紫楦。谅哉同心言，功名及时建。\n相期在白首，保作无瑕瑗。"
        },
        {
            "标题": "宗老学可世居歙东关正统中先公奉使新安学可尝邀至其家南轩同卧七日今且四十年矣重登此轩为之惘然",
            "作者": "程敏政",
            "内容": "咫尺东关路不遥，先人曾此驻星轺。阮南有谱通三族，姜被多情共七宵。\n过隙时光惊迅速，对窗山色尚岧峣。感今怀古心无限，郢曲难成酒易消。"
        },
        {
            "标题": "题殷氏东溪泛舟卷 其一",
            "作者": "程敏政",
            "内容": "雨过东溪好放船，四山如黛水如烟。风前细检逋诗卷，抚景悠悠十二年。"
        },
        {
            "标题": "闰五月十八夜始得雨枕上作",
            "作者": "程敏政",
            "内容": "旱魃为妖数月过，一宵甘雨足滂沱。九重侧席忧民切，百辟匡时入谏多。\n满地禾苗回积稿，几家床箦起沈疴。腐儒不寐听檐溜，云汉诗成拟载歌。"
        },
        {
            "标题": "甲午六月二十二日闻四龙挂空中大雨",
            "作者": "程敏政",
            "内容": "迅雷殷殷声动地，一阵灵风送阴气。忽见四龙垂半空，头角犹在乌云中。\n三龙蜿蜒只摇尾，一龙爪欲翻海水。须臾分向东西行，大雨飒飒如盆倾。\n奇观最是神龙变，卧病空床不相见。坐闻客语心茫然，叶公之图人浪传。"
        },
        {
            "标题": "雨中饮孙雪亭家看竹留题与雪亭子颐",
            "作者": "程敏政",
            "内容": "紫翠中盘一径苔，竹庭深处绝纤埃。穿林剩见新篁出，破暑俄惊旧雨来。\n秋露不辞分瓮吸，春风何必选花栽。主人爱客能传子，白社还应几度开。"
        },
        {
            "标题": "二月六日睦州城东遇雨野泊杂言一首",
            "作者": "程敏政",
            "内容": "东风日夕至，倚棹桐江浔。淅淅打篷雨，渺然动羁心。\n老夫起读易，小儿坐鸣琴。相随二三子，一笑开烦襟。\n山家隔溪渚，上有青竹林。依依出烟火，阁阁飞沙禽。\n他乡忽值此，颇似南山岑。人生若萍梗，况彼霜毛侵。\n临流发孤啸，极目江云深。"
        },
        {
            "标题": "南山杂兴 其一",
            "作者": "程敏政",
            "内容": "暑雨初晴散发眠，数声山犬吠篱边。农夫乘月来耕地，人影萧萧动石田。"
        },
        {
            "标题": "题鲍栗之通判所藏四景牛 其一",
            "作者": "程敏政",
            "内容": "远桃舒浅红，独柳荫馀绿。乌犍何从来，骈首度川曲。\n春波浩沄沄，好雨夜初足。怜此耕力疲，田翁能羁束。"
        },
        {
            "标题": "送汪微之县丞赴官蒲圻",
            "作者": "程敏政",
            "内容": "几年场屋滞宾兴，一日铨曹次第升。画舫官河行处好，青山乡思望中凝。\n花间莅政时参尹，松下哦诗不负丞。珍重旧家文献在，拟从湖北听佳称。"
        },
        {
            "标题": "赠泰塘画鱼程翁希明 其二",
            "作者": "程敏政",
            "内容": "爱鱼何羡古濠梁，画出群鱼趣更长。正欲垂纶寻钓隐，何时相约水云乡。"
        },
        {
            "标题": "筠窗静读诗为山斗族孙天相作",
            "作者": "程敏政",
            "内容": "少年勤学慕三馀，玉立亭亭众不如。击节常歌君子操，闭门时诵太玄书。\n光回夜榻亲萤火，香满晨窗辟蠹鱼。万卷可开须努力，河南家世本宗儒。"
        },
        {
            "标题": "赠泰塘画鱼程翁希明 其一",
            "作者": "程敏政",
            "内容": "叠嶂如城水满川，门前乔木翠参天。路人来往能相指，文献传家几百年。"
        },
        {
            "标题": "度东山岭",
            "作者": "程敏政",
            "内容": "石桥驻马问田翁，一坞深深隔树东。帝子阁前沙似粟，野神祠下路如弓。疏松古涧风微动，细草阴厓雪半融。回望红尘才数里，不知身在乱山中。"
        },
        {
            "标题": "予访王氏子仁泰于泽富仁泰适以是日生男时予方以疾断酒为之喜而破戒赋诗赠之",
            "作者": "程敏政",
            "内容": "深巷方停下泽车，便惊佳气蔼庭除。数声喜报檐前鹊，一颗光呈掌上珠。\n兆应熊罴来梦日，庆随弧矢上门初。因君破戒重开酒，佳话流传遍里闾。"
        },
        {
            "标题": "段夫人寿诗",
            "作者": "程敏政",
            "内容": "今年系缆交河滨，升堂再拜尊夫人。萧萧鹤发动容喜，贱子旧是同乡亲。\n夫人七十近初度，贵婿无由展情素。符台遍索长生篇，况我年来夙钦慕。\n华筵济济风日晴，杂遝贺宾罗绮明。极知沧瀛有仙酝，况乃燕赵多新声。\n儿郎鹗荐名伊始，肯坠先公旧金紫。更期努力慰慈颜，岁岁相从祝蕃祉。"
        },
        {
            "标题": "始生日对雪有怀故园梅花",
            "作者": "程敏政",
            "内容": "故园为别两经春，瘦影寒香入梦频。晏岁壶觞空对雪，一时红紫漫随尘。\n赓酬有约当何日，供奉无闻愧此身。山下短檐脩竹里，花神应笑未归人。"
        },
        {
            "标题": "题蒙泉岳先生葡萄（先生在谪时所写）",
            "作者": "程敏政",
            "内容": "刘郎未撤轮台戍，使者年年向西去。宛国传将马乳来，汉宫始识葡萄树。茂陵石马秋风寒，玄香冷落黄金盘。后来尚食不到此，当时价抵千琅玕。镇夷城头初罢鼓，谪仙挥毫气如虎。一番风味眼底生，万斛骊珠手中吐。铁面长髯谁比伦，慷慨便作凉州春。兔起鹘落总天趣，日观之徒空逼真。愿子珍藏无草草，谪仙已逐秋花老。临池不觉三叹嗟，前辈风流到今少。"
        },
        {
            "标题": "二月十七日饮水南叶氏晚归作",
            "作者": "程敏政",
            "内容": "偶赴前村约，春泥曲巷通。食便新笋好，饮发旧醅空。\n澹月穿云上，青山与客东。园居知不远，深树一灯红。"
        },
        {
            "标题": "发昌平",
            "作者": "程敏政",
            "内容": "出郭先登乱石冈，冻云垂野日苍凉。田麰冬尽犹悭雪，陵树年深总奈霜。\n寝殿四围山色近，御桥横截涧声长。斋居依旧西风下，鹓鹭相联第几行。"
        },
        {
            "标题": "与佩之及黄司训汝彝联句六首 其四",
            "作者": "程敏政",
            "内容": "山馆斜阳客到迟，清风便拟著君诗。移尊竹外晚临水，策马松阴刚赴期。\n老眼自应空雁荡，草书谁复似鹅池。玉山我愧蒹葭倚，醉后还歌伐木词。"
        },
        {
            "标题": "题殷氏东溪泛舟卷 其二",
            "作者": "程敏政",
            "内容": "蟹潭风物定如何，南北驱驰岁月多。此日又从尘里去，几时来赋濯缨歌。"
        },
        {
            "标题": "送刘职方时雍赴福建参政巡视海道",
            "作者": "程敏政",
            "内容": "三冬北风无寸雪，有客驱车向闽粤。晓辞丹陛发行装，举头尚见都门月。\n君在职方今几秋，边功不喜谈封侯。金绯赫然本公论，此心久抱苍生忧。\n海道平时置官守，万里鲸波骏奔走。内修外攘君所谙，好遣耕桑罢刁斗。\n长河南去冰未融，一尊相属离亭东。行哉宦况亦不恶，荔枝满树狼烟空。"
        },
        {
            "标题": "访进士何斯复于歙北黄荆渡不值时斯复方以养",
            "作者": "程敏政",
            "内容": "问路寻君径出城，过桥自得绕溪行。小翻翠柳东风软，返射青山夕照明。为就江鱼长供母，暂容沙鸟一寻盟。前村种药归应晚，欲话心期恐未成。"
        },
        {
            "标题": "古诗二首 其一",
            "作者": "程敏政",
            "内容": "墙东马缨蕊，朝开夜还合。墙西木槿花，朝放夜已落。\n化机有常运，物性固难凿。胡乃万物灵，冥行苦不觉。\n得失觉何有，终身浪悲乐。"
        },
        {
            "标题": "郡守李公请宴谯楼上四首 其一",
            "作者": "程敏政",
            "内容": "画栋翚飞练水浔，郡侯相约此登临。烟云变态吾诗壮，田野薰风俗化深。\n绿酒难医双鬓改，青山不受一尘侵。危阑倚遍浑忘倦，白日悠悠下岭岑。"
        },
        {
            "标题": "亚父冢",
            "作者": "程敏政",
            "内容": "废冢曾经盗发频，白头空作楚谋臣。填胸一怒缘何事，嬴得渔樵冷笑人。"
        },
        {
            "标题": "集李绝句十八首 其十一 歇济宁分水铺",
            "作者": "程敏政",
            "内容": "二江斜入似娥眉，华郭春光欲暮时。京洛路长何日到，几人相见不相知。"
        },
        {
            "标题": "寿樊驸马母夫人",
            "作者": "程敏政",
            "内容": "寿筵风景似丹丘，珠翟辉煌映白头。女士向来誇邺郡，帝甥今日数樊侯。\n庭晖影转蓂更朔，宫露香分菊恋秋。却指南山问东海，几时清浅报添筹。"
        },
        {
            "标题": "题南宋陈枢长江万里图 其二",
            "作者": "程敏政",
            "内容": "万里沉沉水拍天，诗人犹记夜鸣舷。醉来直上金山寺，酌取中"
        },
        {
            "标题": "题南宋陈枢长江万里图 其三",
            "作者": "程敏政",
            "内容": "江风吹浪雪粼粼，笑抚冰缣欲问津。短楫轻桡浑不见，未应无复济川人。"
        },
        {
            "标题": "题南宋陈枢长江万里图 其一",
            "作者": "程敏政",
            "内容": "曾听江声过海门，眼中忽见旧涛痕。山崩岸坼知多少，独有中流砥柱存。"
        },
        {
            "标题": "题南宋陈枢长江万里图 其四",
            "作者": "程敏政",
            "内容": "南渡陈郎笔意间，水云摇动墨池间。长江不作华夷限，定写瓜州北岸山。"
        },
        {
            "标题": "出班政门渡济川桥行南山脚逢梅",
            "作者": "程敏政",
            "内容": "风吹晴色晓初开，春入郊原绿渐回。华扁尚馀班政额，危梁谁复济川材。\n舟随雪浪穿桥过，人拂烟霏下岭来。忽有异香生眼■，野塘斜映一株梅。"
        },
        {
            "标题": "虎头记",
            "作者": "程敏政",
            "内容": "豸角昔为吴郡守，虎头长赠长康孙。居人一日知名字，请药纷纷出葑门。"
        },
        {
            "标题": "崔孝妇葑门朱存理求赋",
            "作者": "程敏政",
            "内容": "纷纷勃溪者，惊此孝姑名。刲股和羹进，捐钗卜地成。\n清河垂世范，吴郡有乡评。抚卷三兴叹，周王化已行。"
        },
        {
            "标题": "湖上待刘邦彦不至",
            "作者": "程敏政",
            "内容": "当时曾觅卧游篇，今日重来更惘然。绿芰晚风频唤酒，白沤新水漫停船。\n谁能向子封佳社，独可寻僧结净缘。明发又从严濑去，潮声空落暮江边。"
        },
        {
            "标题": "功臣庙下作",
            "作者": "程敏政",
            "内容": "鸡鸣山侧英雄坊，朱门半掩青松长。功臣庙食自洪武，下车进谒开中堂。\n元勋佐命推六王，俨然并坐徐与常。左李右邓沐最少，霜髯独见东瓯汤。\n秉圭服冕垂衣裳，异姓联翩如雁行。公侯十六分两傍，金貂玉带相辉光。\n瓣香一炷三叹息，却走苔阶观画廊。朅从真主兴濠梁，材杰奋起骖龙翔。\n长江飞渡入建康，血战往往皆鹰扬。当时陈虏号最强，屡仗左纛乘飞艎。\n诸军一衄番水阳，不日降旗来武昌。神威自此若破竹，僣窃次第归天亡。\n按图未取东海方，下令先缚盐城张。远清闽广服蛮徼，继下滇蜀连氐羌。\n东南略遣疮痏息，健儿不敢窥牧场。临江发兵二十万，如以虓虎驱群羊。\n沛然时雨仰星旅，抚绥六幕宁八荒。乾坤一统成帝乡，九州入贡纷梯航。\n文孙继承万亿载，诸将之功何可忘。礼官四时奉蒸尝，令典与国同无疆。\n锡封赐履遥相望，山河带砺分天章。至今一二传世芳，馀者中微殊可伤。\n安得司勋彻圣听，两汉故实芸编香。摩挲丹青落日黄，一时际遇思明良。\n陆机有颂愧莫续，风云飒爽天茫茫。"
        },
        {
            "标题": "天津提督兵备刘天祐宪副留饮席上联句三首 其二",
            "作者": "程敏政",
            "内容": "三十年前饮令名，天涯离合漫相惊。喜君宪节新开府，愧我诗坛始结盟。\n兰麝清风薰满座，粳蚕美俗动诸营。倚阑更有淹留地，明日登楼一送行。"
        },
        {
            "标题": "自玉泉亭步至功德寺",
            "作者": "程敏政",
            "内容": "东风几日到郊坰，岸草汀蒲已自青。羁客乍来方纵目，野人相见亦忘形。\n湖当鹫岭烟光重，路入龙潭水气腥。闻说先皇曾驻跸，红云犹绕玉泉亭。"
        },
        {
            "标题": "天津提督兵备刘天祐宪副留饮席上联句三首 其一",
            "作者": "程敏政",
            "内容": "尊酒初逢海上城，真须倾耳听韶英。阴云酿雨窗含暝，曲岸留人柳飏晴。\n兵卫夜闻谈麈洽，官河风便去帆轻。玉堂新宠金莲炬，供奉无能愧此行。"
        },
        {
            "标题": "饮总漕平江伯陈公园",
            "作者": "程敏政",
            "内容": "元戎能武更能文，新起园亭自不群。尘里烟霞惟此见，胸中丘壑许谁分。\n投壶散坐随花影，草帖临池傍水云。幸我暂来仍暂去，不辞觞咏到斜曛。"
        },
        {
            "标题": "成化乙未廷试受卷纪事有作时年三十 其一",
            "作者": "程敏政",
            "内容": "大廷多士若云屯，入对从容感至尊。新雨过城开晓霁，好风吹柳散春温。\n尚方络绎来珍馔，中使催呼锁禁门。回首十年如梦里，传胪当日愧蒙恩。"
        },
        {
            "标题": "十二月七日有事西山陵园宿功德寺航公房次韵二首 其一",
            "作者": "程敏政",
            "内容": "青山绕屋树藏桥，我骑初来亦自骄。晓日初红寒未敛，冻岚输翠午全消。\n白鸥近水如堪狎，黄鹄凌空不可招。拟扫閒云分半榻，帝城清梦未应遥。"
        },
        {
            "标题": "谒孝陵恭赋",
            "作者": "程敏政",
            "内容": "蟠龙山上柏层层，寝殿巍然紫气腾。神武尚占霜令肃，睿容如见日华升。\n万年成法尊周典，一代兴王祖舜陵。圣德有碑高百尺，虹光终夕照崚嶒。"
        },
        {
            "标题": "古城驿遇南京参赞机务兵部尚书薛公诗以送之并谢惠粲 其二",
            "作者": "程敏政",
            "内容": "贱子乘春上石渠，喜逢先达舣舟馀。当床幸展梁生拜，乞米宁工鲁郡书。\n岸雨绿苗方净好，水风黄柳共虚徐。相逢无限通家意，请向诸郎报起居。"
        },
        {
            "标题": "古城驿遇南京参赞机务兵部尚书薛公诗以送之并谢惠粲 其一",
            "作者": "程敏政",
            "内容": "楼船三月下江东，猎猎旌旗暖受风。林壑有情归谢傅，庙堂何意起裴公。\n貔貅作队迎新诏，龙虎分疆拥旧宫。幕府勋劳应日盛，军储曾赞几元戎。"
        },
        {
            "标题": "入东平山中古坟以百十数残碑断磉多有年月可识",
            "作者": "程敏政",
            "内容": "山过东阿两路分，草中无限昔人坟。等閒却忘征骖苦，贪看残碑到夕曛。"
        },
        {
            "标题": "九日将游古岩寺道中作方君时勉汪君严夫偕行",
            "作者": "程敏政",
            "内容": "冷水铺南风叶翻，遥穿一径似桃源。满前无暇酬天趣，个里那能著市喧。\n万叠峰峦真入画，数家鸡犬自成村。古岩一到心方惬，遮莫山童不奈烦。"
        },
        {
            "标题": "题杨补之松桧图",
            "作者": "程敏政",
            "内容": "五松已受秦封辱，六桧复被秦名污。参天直干尚如此，二雏已灭随烟芜。\n大夫伪号若刍狗，处士雄心射牛斗。眼前便觉风雨来，耳畔疑闻蛰龙吼。\n良工此图笔意精，王孙一购千金轻。恨无大手如子美，为赋成都古柏行。"
        },
        {
            "标题": "留题古岩寺时汪州守时夫汪进士仲和及二方生经纶两次候予不至先归",
            "作者": "程敏政",
            "内容": "十里虹岩走复驯，阿谁知是卧龙身。千年木佛聊同住，五月雷师莫漫嗔。\n圣水井头消醉渴，妙峰亭上振衣尘。相期两度隳游劵，却恐山灵笑俗人。"
        },
        {
            "标题": "古箭渡",
            "作者": "程敏政",
            "内容": "古箭渡头春水急，古箭铺下春泥湿。风吹一道雨微收，黑压四山云未入。邮亭饭罢闻竹鸡，肩舆扶过苍崖西。行人道侧乱相指，雨阵复来云脚齐。"
        },
        {
            "标题": "古诗二首 其二",
            "作者": "程敏政",
            "内容": "新秋原野净，閒步西山麓。山上有骁媒，山下有麀鹿。\n见之感物理，不觉心烦促。天生本同类，何忍自鱼肉。\n弋人前致词，弋具未为毒。不见馀耳交，一旦成翻覆。"
        },
        {
            "标题": "国子祭酒古廉先生李忠文公哀挽",
            "作者": "程敏政",
            "内容": "文皇中兴初，吉士谁第一。侃侃忠文公，抱此金玉质。\n官衔应列宿，讲读近清跸。平生愧媕婀，不复计行尼。\n西曹曾几时，入秉太史笔。仁考适更化，四海期绍述。\n仰兹尧舜主，或恐有遗失。伏阙陈忠言，激烈动霜日。\n不惧犯旒扆，诚愿甘斧锧。峨冠者何人，却走仍汗栗。\n继圣数矜容，恩泽亦洋溢。经帏资辅导，词苑乐閒逸。\n荏苒双鬓班，老大更岁律。岩岩大司成，宠命一朝出。\n诸生得耆俊，奋志起经术。云谁干政机，所欲在私昵。\n古廉匪今士，危谗势相嫉。青衿争代死，白日可屈膝。\n过眼风涛平，砥柱高崒嵂。乞身一再疏，兴与归鸟疾。\n故庐西江浒，安坐理参术。天胡产若人，不遣位丞弼。\n一宵星堕瓦，徒兴哲人恤。恭惟忠节祠，冠佩凡六七。\n公来居其间，屈指难甲乙。岁时荐蘋藻，生气俨在室。\n遥遥东阳峰，水上深更密。仁者多后贤，兹事可前必。\n宿草春菲菲，宰木秋瑟瑟。中有恤典碑，千载腾茂实。"
        },
        {
            "标题": "故刑部尚书万安刘公夫人哀挽 其五",
            "作者": "程敏政",
            "内容": "阅世相将九十龄，白头如雪两瞳青。缘何便作游仙梦，拭泪空瞻婺女星。"
        },
        {
            "标题": "故刑部尚书万安刘公夫人哀挽 其二",
            "作者": "程敏政",
            "内容": "荆布家风玉雪容，诗书犹说旧儒宗。相夫谁合隆恩泽，四度鸾书出九重。"
        },
        {
            "标题": "故刑部尚书万安刘公夫人哀挽 其六",
            "作者": "程敏政",
            "内容": "落日秋山起白云，森森松桧拥高坟。贤名百世应难灭，中有天家谕祭文。"
        },
        {
            "标题": "故刑部尚书万安刘公夫人哀挽 其四",
            "作者": "程敏政",
            "内容": "教子丁宁读父书，策名黄甲佩金鱼。故园花竹春如海，赢得诸孙候板舆。"
        },
        {
            "标题": "故刑部尚书万安刘公夫人哀挽",
            "作者": "程敏政",
            "内容": "清宁宫里早朝回，四翟冠高比上台。识遍朱门金字榜，众中誇道不凡才。"
        },
        {
            "标题": "题柳文范舍人画右军观鹅便面",
            "作者": "程敏政",
            "内容": "晋帖纷纷逐逝波，画中徒见右军鹅。家鸡亦有临池兴，未必元和愧永和。"
        },
        {
            "标题": "成化乙未元夕观灯应制",
            "作者": "程敏政",
            "内容": "万岁山头春月圆，万岁山下霏祥烟。莲花漏水尽一刻，火树百枝光烛天。\n条风东来送新暖，低飏星裘动黄伞。九重金阙倚岧峣，四面红云蔟箫管。\n慈闱更欲亲承欢，綵棚十丈空中攒。随山移仗不知晓，应制还催供奉官。\n五朝故事传来久，乐与民同上元酒。想像先皇得众心，尚有灯词播人口。\n太平喜是百载过，边燧不惊天气和。古来张弛皆有道，实心一日非为多。"
        },
        {
            "标题": "分得先字寿致仕谢太守",
            "作者": "程敏政",
            "内容": "不待尘中雪满巅，急流亲见赋归田。黄堂屡换二千石，白社初周六十年。\n心静自堪娱晚节，眼明犹足了残编。池鱼庭草平生乐，底问仙人葛孝先。"
        },
        {
            "标题": "芦塘山庄今岁始一克到其境实清邃为留竟日忘返他日略加脩辟可以佚老因赋一诗",
            "作者": "程敏政",
            "内容": "隔坞岚深路欲迷，石田遥带白沙溪。临塘便拟观澜阁，绕舍仍添种药畦。\n此地居然堪佚老，几年空尔择幽栖。寒梅一树柴门下，直与盘桓到日西。"
        },
        {
            "标题": "送进士王恂省亲还毗陵",
            "作者": "程敏政",
            "内容": "喜君衣锦还乡日，正是皇州得雨时。新水拍河催画鹢，祖筵呼酒系青丝。\n恩荣早入琼林燕，丰采谁当玉树枝。双佩趋朝人屈指，不须重调渭城词。"
        },
        {
            "标题": "广陵驿下与表兄林文秀仓使夜酌",
            "作者": "程敏政",
            "内容": "二十四桥春草平，月明依旧满芜城。繁华百代底须问，邂逅一尊无限情。\n去国浪传金马客，倚楼谁送玉箫声。孤帆又作江南别，坐听船签报五更。"
        },
        {
            "标题": "清明日发舟偶过广福寺",
            "作者": "程敏政",
            "内容": "潞河东岸发归程，步入招提问寺名。烟锁绿芜涵暝色，风吹黄柳散春声。\n廿年赐火惭君宠，四野浇坟怆客情。晚供有茶聊当酒，一番飘泊已清明。"
        },
        {
            "标题": "过岑山渡",
            "作者": "程敏政",
            "内容": "势比焦山小，因名忆郑公。江鼋浮水面，天狗堕云中。\n舟楫东西过，渔樵上下通。涉溪逢旧寺，尘虑偶然空。"
        },
        {
            "标题": "归老图寿致政王玺太守",
            "作者": "程敏政",
            "内容": "白发朱颜七十馀，吉人何藉卫生书。忘机久入群鸥社，遗爱犹传五马车。\n鄠下晚香开寿席，终南山色点吟裾。贤甥令子俱才俊，时向云霄附起居。"
        },
        {
            "标题": "归途次韵",
            "作者": "程敏政",
            "内容": "谒陵归尚早，行李向来轻。北阙看将近，东方启渐明。\n群鸦惊客散，一马溯风鸣。袅袅垂杨外，新烟动夹城。"
        },
        {
            "标题": "归田乐卷为彭彦充仪制赋 其一",
            "作者": "程敏政",
            "内容": "拂衣何太早，人惜汉彭郎。许国身犹健，还山乐自长。\n分泉栽杞菊，升垄看牛羊。莫和陶翁句，长歌与世忘。"
        },
        {
            "标题": "归田乐卷为彭彦充仪制赋 其二",
            "作者": "程敏政",
            "内容": "苍雪难侵鬓，红尘自息劳。高眠穿北牖，舒啸入东皋。\n久办青山屐，初尝白社醪。海鸥机事少，应识旧仪曹。"
        },
        {
            "标题": "丙午六月同黄大器避暑朝天宫李鍊师之来鹤轩",
            "作者": "程敏政",
            "内容": "雨馀凉思一襟回，琳馆苔花满石台。双鹤溯风留语去，独槐当户送阴来。\n丹炉几向清宵伏，芸检时从白日开。避暑又看今岁始，不辞冰果荐春杯。"
        },
        {
            "标题": "金山七咏 其七 郭璞墓",
            "作者": "程敏政",
            "内容": "落日江心墓，凄凉郭景纯。桑田不可测，抚掌笑山人。"
        },
        {
            "标题": "题宗人愈大上舍所藏白描风荷图",
            "作者": "程敏政",
            "内容": "镜湖水光如匹练，一霎回风舞团扇。冯夷乍起水晶宫，仙子齐匀镜中面。\n凌波徙倚欲倾城，泽荇渚蒲如有情。素菂摇香白鹭下，青房堕影游鱼惊。\n落手湘云半舒卷，晚色亭亭净于剪。五侯池馆春阑珊，耻共铅华斗深浅。"
        },
        {
            "标题": "阜城南门过御庄铺乃刘豫始生之地",
            "作者": "程敏政",
            "内容": "白草和烟覆矮墙，一间茅屋野茫茫。居人不唾刘郎僣，犹把亭名号御庄。"
        },
        {
            "标题": "南山十二咏集古 其九 华果柴",
            "作者": "程敏政",
            "内容": "傍岩依树结檐楹，五月榴花照眼明。\n地僻寻常来客少，偶逢樵者问山名。"
        },
        {
            "标题": "过丛山关入绩溪界巧溪桥",
            "作者": "程敏政",
            "内容": "江南江北路迢迢，马上朱颜渐觉凋。今日故乡初入眼，丛山关下巧溪桥。"
        },
        {
            "标题": "藻轩为锦衣千户吴孟章赋",
            "作者": "程敏政",
            "内容": "将军心地清如藻，小结幽居远六街。倚榻高寒疑近水，闭门空翠欲侵阶。\n撷芳曾过黄泥坂，寄傲难同画舫斋。圣代只今需补衮，知君才副九重怀。"
        },
        {
            "标题": "亚卿知郡似公提刑判府沈公邀仆与康亚卿饮席上作",
            "作者": "程敏政",
            "内容": "百雉山城两谪居，一尊相属晚秋馀。侵人白发凭多少，阅世浮云自卷舒。\n林下正容吾辈拙，天涯谁说故人疏。遥闻圣主覃恩诏，拟逐田翁款使车。"
        },
        {
            "标题": "还过山斗遇雨宿以章宗侄家",
            "作者": "程敏政",
            "内容": "因过星水路，重宿斗山堂。旅次晨炊晚，宗盟夜语长。\n阴晴无日定，来往笑人忙。尘鞅何时解，同倾竹下觞。"
        },
        {
            "标题": "过石门桥铺",
            "作者": "程敏政",
            "内容": "道上人稀日出迟，弊裘风起不胜吹。马行冰地如临镜，鸦啄霜田似阅棋。\n野寺饭时钟隐隐，谁家耕处冢累累。晨门一去无消息，伫立河梁有所思。"
        },
        {
            "标题": "过龙源赵东山先生故居",
            "作者": "程敏政",
            "内容": "秋风乔木涧声长，峰麓犹存旧讲堂。麟史注文高众子，龙源山色胜吾乡。\n藤缠废础荒陶径，藓蚀残碑寄孔墙。珍重远孙留客意，不辞归路踏斜阳。"
        },
        {
            "标题": "寄宋民表同知",
            "作者": "程敏政",
            "内容": "德政犹传内翰名，又烦才子福山城。风前玉树材偏隽，雪后青松节更明。\n遗老望尘惊自慰，好山随路解相迎。无由缩地论今昔，凭仗南鸿一寄声。"
        },
        {
            "标题": "过郑公钓台",
            "作者": "程敏政",
            "内容": "相公湖边一拳石，截断湖光三百尺。射蛟人去今几年，谁扫云根看遗迹。\n师山先生性爱山，偶然得此青孱颜。临流坐钓不知晚，渔樵并载扁舟还。\n武威余公天下士，特与先生题篆字。良工刻入断崖傍，遂使溪山增胜事。\n一朝海内风尘生，两公死国如弟兄。平生隐显虽异迹，竹帛同垂千载名。\n薰风雨过潮初落，足蹑苍苔俯幽壑。钓丝已逐野烟飞，字画多为古藤络。\n师山之节峻且孤，武威之字人争摹。忠贤所遗众所宝，泉石清奇何处无。"
        },
        {
            "标题": "黄通政刈葵种蔬卷",
            "作者": "程敏政",
            "内容": "花谱从人斗紫红，官曹长喜课园功。论心客至茶初熟，击节诗成卷已充。\n翠蔓络云延径远，黄团经雪系门空。新年半是清斋日，细嚼无因共此风。"
        },
        {
            "标题": "早发湖乐镇过黄木岭遇佐时及乡人来迎",
            "作者": "程敏政",
            "内容": "湖乐镇下更未阑，黄木岭头山火寒。峰腰霜满一尺径，涧底风生千仞滩。\n归心急喜到家好，侧足方知行路难。前途忽与故人接，相对不觉成悲欢。"
        },
        {
            "标题": "挽西安王太守",
            "作者": "程敏政",
            "内容": "太守王公家太行，埋玉虽久声琅琅。我观东海笔循吏，生色澹沲如登堂。\n公初作官不择禄，海上二州成善俗。后来坐治海丰城，百姓至今犹聚哭。\n西安大郡称关中，贤守只云王海丰。当时去思耿未已，棠阴白草悲秋虫。\n人言仕学皆前定，阴功不似公家盛。三世相传五马符，前有金华后安庆。\n安庆高文如乃公，不久报政蓬莱宫。玺书锦袍还旧物，墟里一日生春风。\n我忆王公渺何处，遗泽不随漳水去。观风使者问先贤，认取庭前古槐树。"
        },
        {
            "标题": "送刑部赵郎中鹤龄赴山东副使备倭海上",
            "作者": "程敏政",
            "内容": "提刑清誉四方闻，拜命还提海上军。身服豸衣明白日，手持龙节下红云。\n倭人入贡遥通表，汉主东迎谩刻文。喜遇太平无战伐，列城安堵是奇勋。"
        },
        {
            "标题": "弟敏德在新安尝作折枝海榴过河间从弟敏聪见而说之遂题一绝与之",
            "作者": "程敏政",
            "内容": "香实垂垂带露滋，丹青摹出压阑枝。江南江北花相似，白日看云一赋诗。"
        },
        {
            "标题": "涵碧亭八咏 其八 晴渊鱼跃",
            "作者": "程敏政",
            "内容": "白日下深沼，游鳞动腥风。宛有川上趣，不羡濠梁翁。"
        },
        {
            "标题": "涵碧亭八咏 其六 松径秋声",
            "作者": "程敏政",
            "内容": "四山黄落时，夹路松涛起。中含太古声，能清管弦耳。"
        },
        {
            "标题": "涵碧亭八咏 其七 夕照鸢飞",
            "作者": "程敏政",
            "内容": "斜阳过亭西，纵目随所适。何处一鸢来，飞飞破晴碧。"
        },
        {
            "标题": "题陆谕德鼎仪海榴书屋图 其一",
            "作者": "程敏政",
            "内容": "海榴随处傍人红，只有溪山趣不同。看画却疑家在眼，出门随步任西东。"
        },
        {
            "标题": "题陆谕德鼎仪海榴书屋图 其二",
            "作者": "程敏政",
            "内容": "此心苍翠绕蓬莱，劝讲时陪鹤驾来。退食自公无一事，赤心长对海榴开。"
        },
        {
            "标题": "彭城废县南谒汉高祖庙",
            "作者": "程敏政",
            "内容": "古原荒树倚村斜，高庙威灵亦可嗟。警跸千年馀塑马，铙箫终夕舞神鸦。\n砀山落日销云气，睢水寒风捲岸沙。汉楚兴亡那复问，一龛灯火属僧家。"
        },
        {
            "标题": "送刑部马金员外赴谪庐州通判",
            "作者": "程敏政",
            "内容": "法署才名久擅厅，词林家学重趋庭。谪官远向濡须坞，候吏还占贯索星。\n畿甸晚禾看上垄，闸河新水待扬舲。器成远大当盘错，归及鸳班两鬓青。"
        },
        {
            "标题": "五日左顺门赐金织云雁纻丝绯袍",
            "作者": "程敏政",
            "内容": "君王将出事郊祈，朝罢金门召赐绯。手奉印缄鹓作序，胸盘云锦雁交飞。\n五紽但拟赓周咏，一字何能补舜衣。明日斋宫同入拜，圜丘春日烂相辉。"
        },
        {
            "标题": "南山十二咏集古 其七 水南养",
            "作者": "程敏政",
            "内容": "箨冠新带步池塘，二顷湖田一半荒。\n忽到庞公栖隐处，柴门临水稻花香。"
        },
        {
            "标题": "歙西许良庆自号松谷相会武林求予诗",
            "作者": "程敏政",
            "内容": "歙西有佳境，老翠薄青冥。力受风霜饱，心知岁月经。\n竹梅同晚节，蒲柳愧先零。何日开新社，相随共斸苓。"
        },
        {
            "标题": "和答福建提学宪副罗明仲旧寅长",
            "作者": "程敏政",
            "内容": "蕉鹿当年亦漫惊，肯将家学负平生。六经药我苍颜在，万古行天白日明。\n多病一廛初去国，几人三馆旧同盟。春风桃李闽南路，谁道黄金不可成。"
        },
        {
            "标题": "道中寄婺源陈教谕",
            "作者": "程敏政",
            "内容": "星源人喜得良师，桃李春风盛一时。荐达屡辞陈瓘疏，经营多葺晦翁祠。\n情深酌我红灰酒，和寡劳君白雪词。珍重雅怀难别处，板桥东下雨丝丝。"
        },
        {
            "标题": "送陈瑞卿侍御升山东宪副提督临清兵备",
            "作者": "程敏政",
            "内容": "河上薰风幕府开，承恩人羡得真才。虎牙今肃东西境，豸角威生内外台。\n千里回瞻宸极远，一方争候使星来。随车定有翻盆雨，听取欢声出草莱。"
        },
        {
            "标题": "景州望董子祠",
            "作者": "程敏政",
            "内容": "先哲巍巍老仲舒，古祠犹枕旧园居。一时仁义江都相，百世渊源鲁国儒。\n稍慰夙心思奠水，仰瞻遗像欲停车。后生碌碌成何用，翘首风前思有馀。"
        },
        {
            "标题": "和提学王侍御明仲游茅山诗韵",
            "作者": "程敏政",
            "内容": "翠壁分明鬼斧裁，蕊宫亦自化城来。寰中雨罢龙归穴，海上风生鹤唳台。\n葛令丹垆今寂寞，陶君仙骨此胚胎。病来欲作寻真客，三洞閒披鸟篆猜。"
        },
        {
            "标题": "欲往香山寺寻皑东白善世不果",
            "作者": "程敏政",
            "内容": "湖亭高处望香山，殿阁参差紫翠间。遥听磬声知不远，未叨茶供却空还。\n名僧久结三生社，词客聊乘半日閒。又与山阴添故事，吟筒无惜慰离颜。"
        },
        {
            "标题": "丙申郊祀斋居次陆廉伯太史韵 其二",
            "作者": "程敏政",
            "内容": "露下虚庭月满襟，仰看残雪罥疏林。久叨禁直随班尾，共誓斋明协帝心。\n三宿夜分莲漏永，一年春到竹宫深。题诗欲继云间陆，蝉噪终惭海鹤音。"
        },
        {
            "标题": "丙申郊祀斋居次陆廉伯太史韵 其一",
            "作者": "程敏政",
            "内容": "东风吹冷袭虚襟，芸阁西头接羽林。上界疏钟清客梦，广庭明月空斋心。\n回惊旧壁题名遍，转觉微官阅岁深。此夕圜丘天尺五，拥衾时听属车音。"
        },
        {
            "标题": "送克俭克宽二弟南归",
            "作者": "程敏政",
            "内容": "执手萧然驿路隅，西风黄叶满征车。来分姜被情无限，去著莱衣乐有馀。\n丹穴暂栖垂翅凤，沧溟终起化龙鱼。少年一第元非幸，努力平生万卷书。"
        },
        {
            "标题": "题泰和吴尹必显祈雨有感卷",
            "作者": "程敏政",
            "内容": "杏园风日早蜚英，花县功名合有成。一雨慰民非偶尔，寸心忧国是平生。\n帝闻美政酬褒典，人乐丰年起颂声。此日恤荒频下诏，为君题卷不胜情。"
        },
        {
            "标题": "挽丘时雍太守父晖庵先生",
            "作者": "程敏政",
            "内容": "家住番水上，从军向辽阳。代父远行役，日寓刁斗傍。\n时陈俎豆容，绝学惊殊方。坐令先轸徒，抠衣进中堂。\n归来迫迟莫，喜有名家郎。封君谢恩宠，居然事冠裳。\n春阳澹晖晖，颜色忽已藏。人生首丘愿，浪踪安可常。\n伟哉全归子，宿草今苍凉。我欲奠鸡絮，渺渺川途长。"
        },
        {
            "标题": "钱君宗甫以素扇索诗寄施君彦清",
            "作者": "程敏政",
            "内容": "诗社南寻旧日盟，尚方终记国医名。惠山泉水清如许，一为高人暂濯缨。"
        },
        {
            "标题": "送康用和南归诗",
            "作者": "程敏政",
            "内容": "矫矫丹山雏，孤飞直千仞。昂昂汗血驹，天闲谢羁靷。\n君子赋归欤，使我失朋亲。忆昔与君友，我发始髫龄。\n君气不可当，感激慕英蔺。虎闱驰夙声，乌台发新轫。\n威行畿甸间，事至若迎刃。朝纲固已肃，颓风亦云振。\n哗言倏中起，万里竟遭摈。终为一寸铁，蹇蹇磨不磷。\n驱驰闽海隅，再领县厅印。低首奉期会，坐遣民俗顺。\n霈泽岂不施，展转四更闰。翩然徵诏下，驿骑走方镇。\n谓君先天学，往往决悔吝。行当几日程，喜入九重觐。\n衣冠太史氏，相顾得豪隽。朅从拜命来，惊君雪垂鬓。\n在告越踰年，日日理衰疢。居然停禄食，有待竭忠荩。\n士节难自保，我疾可无慎。封章乞解组，伏阙再三进。\n云臣本孤陋，颇欲激芳润。少小读韦编，漫识离与震。\n挂扐有成法，筮者殆充牣。犬马心弗胜，此选亦太遴。\n倘讦遂臣私，实免负尧舜。言词既恳切，重瞳乃回瞬。\n萧萧官廨中，四鼓对馀烬。黎明出都门，徒步一何迅。\n平生几交游，逆旅漫相讯。君言幸此归，馀生绝嫌衅。\n松菊莽犹存，庭户扫还汎。儿子已胜耕，岂复念寒馑。\n水次分鱼租，山中乐田畯。稽首荷天王，恩波一朝浚。\n君才诚卓荦，君志更孤峻。永奉大夫欢，不愧世家胤。\n嗟彼名利场，人或以身徇。富贵将何为，幻若野中燐。\n是非千载后，孰是驽与骏。郊亭九月馀，霜气入鸿阵。\n渺渺征车行，落叶载途衬。送君无限情，长歌以相赆。"
        },
        {
            "标题": "追和虞道园石湖治平寺诗韵",
            "作者": "程敏政",
            "内容": "假宿胥门驿，竹扉常反关。时登屋角楼，望见吴中山。\n居然石湖里，隐映如一寰。繁华久销歇，流水空潺湲。\n闻说古郊台，犹存兰若间。无由策杖入，借此半日閒。\n孤怀坐成晚，浮云自东还。"
        },
        {
            "标题": "和韵萧文明给事留别",
            "作者": "程敏政",
            "内容": "一日春风满帝京，独怜回首送君行。恩纶已觉苏凋瘵，谪籍终应雪姓名。\n都下旧桃留赏约，道旁新柳识离情。瘴乡山水原多幸，嬴得珠玑照眼明。"
        },
        {
            "标题": "饮王世赏侍讲园亭限韵一首",
            "作者": "程敏政",
            "内容": "向晚移尊傍石屏，客身修竹两亭亭。诗悭并上酡颜赤，齿壮难留短鬓青。\n豪论未须挥玉麈，渴心常欲系铜瓶。感时更悯东郊雨，目送晴云入杳冥。"
        },
        {
            "标题": "与王宣溪世赏同至虎丘醉中限韵一首",
            "作者": "程敏政",
            "内容": "三度来尝陆羽茶，园丁曾此荐冰瓜。游踪语客真成梦，醉眼看山久作花。\n旧榜诗随尘外劫，远归身似海中槎。残阳塔院翻多兴，欲典宫衣向酒家。"
        },
        {
            "标题": "呈致政大理仁和夏公",
            "作者": "程敏政",
            "内容": "风流逋老旧林居，见说曾停长者车。释子仙翁凭结社，水经山志亦成书。\n笙歌懒逐游人后，院落初更野火馀。独有问奇船误入，时从湖口访樵渔。"
        },
        {
            "标题": "集李绝句十八首 其四 自况二首",
            "作者": "程敏政",
            "内容": "千里幽怀一凭阑，君恩宁许更盘桓。朝中未有输忠处，肯便临溪把钓竿。"
        },
        {
            "标题": "题宗老文彬南薰轩追和刘邦彦韵",
            "作者": "程敏政",
            "内容": "水色山光聚一轩，飞尘全不到吟边。华胥剩喜身能乐，褦襶生憎客未贤。\n石鼎茶香消永日，朱弦声妙入钧天。老来心地凉如水，且把蒲葵壁上悬。"
        },
        {
            "标题": "谒陵游九龙池八首 其一 渡石涧",
            "作者": "程敏政",
            "内容": "驱马渡南涧，涧水清且驶。蹀躞未肯前，磊磊青石子。"
        },
        {
            "标题": "胡文恭佥宪邀游西湖次张天锡湖船旧韵",
            "作者": "程敏政",
            "内容": "湖上来寻一日欢，春风消得旅怀宽。玉壶载酒随山住，银甲弹筝隔水看。\n花雨上瞻三竺远，松云高拂两峰寒。忘情潦倒沙鸥社，相好平生几豸冠。"
        },
        {
            "标题": "集李绝句十八首 其九 淮上对月",
            "作者": "程敏政",
            "内容": "劳生谁在定中看，境胜才知宇宙宽。一月解行天一匝，素娥心事问应难。"
        },
        {
            "标题": "和于府尹景瞻游金山寺诗八首 其八",
            "作者": "程敏政",
            "内容": "禽声无数说春愁，远客真应续旧游。锦绣江山图上见，金银宫阙镜中浮。\n花枝照眼红堪摘，水气侵人翠欲流。潦倒正须文字饮，尊前何必锦缠头。"
        },
        {
            "标题": "集古八绝 其八 望岩将公墓",
            "作者": "程敏政",
            "内容": "流水溅溅度两陂，旅坟三尺近要离。鸟啼花发人何在，一剑曾当百万师。"
        },
        {
            "标题": "和于府尹景瞻游金山寺诗八首 其六",
            "作者": "程敏政",
            "内容": "空门依旧瞰潮头，屈指重来两鬓秋。山色有情讥宦辙，江声无计绊离愁。\n倘从竹里陪佳客，便好尘中说胜游。何似捕鱼人最乐，纱罾长趁夕阳收。"
        },
        {
            "标题": "献县望河间献王墓",
            "作者": "程敏政",
            "内容": "吕嬴播虐燄，天下无典籍。楚贼嗣其凶，掌故不能匿。\n迨彼马上公，儒者犹失职。更化凡几年，书禁始销熄。\n斯文天有意，宗贤起王国。开府两河间，恭文自天识。\n悯兹简册灰，访购靡馀力。遂令先王书，次第乃有得。\n缅怀仁义风，礼乐馀汉策。高丘献城东，寒日下荆棘。\n后生已千载，私淑仰遗德。"
        },
        {
            "标题": "和于府尹景瞻游金山寺诗八首 其四",
            "作者": "程敏政",
            "内容": "潮落春江倚棹时，一番登览动遐思。长空去鸟人间世，独树危亭画里诗。\n铜镜未须惊白发，玉壶多遣系青丝。醉来不惧苍苔滑，踏遍南坳与北涯。"
        },
        {
            "标题": "题礼部吕秉之郎中画册 其四",
            "作者": "程敏政",
            "内容": "云浮天外峰，烟断江头树。倚岸得纶竿，渔家不知处。"
        },
        {
            "标题": "送袁进士翱之南畿分采实录便道省其父雪桧君",
            "作者": "程敏政",
            "内容": "银汉槎新昼锦红，甲科人住泖湖东。青怜古桧欺寒雪，老恨丛萱瘁晚风。\n千里白云行入望，一编金匮待成功。抡材他日官朝著，赢取恩光紫诰中。"
        },
        {
            "标题": "红黄二色菊",
            "作者": "程敏政",
            "内容": "寥落东篱下，红黄色竞深。情知非媚俗，表此傲霜心。"
        },
        {
            "标题": "分得剑井送濮用昭兵部公差便道还毗陵",
            "作者": "程敏政",
            "内容": "毗陵东城隅，剑井千尺深。当年葛仙翁，驻鹤曾幽寻。\n有时灵秀硌，白虹出其阴。魁材与硕辅，秉毓人争歆。\n濮君兵曹彦，家住此水浔。奉檄向江南，薰风惜离襟。\n安舟载老母，甚遂平生心。颇闻井中气，耿耿发自今。\n愿保忠孝期，为子歌好音。"
        },
        {
            "标题": "菊庄图为致仕章元益给事赋",
            "作者": "程敏政",
            "内容": "秋气入墟落，凉飙振疏林。繁华坐销歇，一径穿篱深。\n篱东有晚色，粲粲千黄金。不随时物变，肯受繁霜侵。\n陶令去已远，寥寥孰知音。章君琐闼彦，时名屈当今。\n一朝谢尘鞅，返驾鄞江浔。旧社作新主，永日消烦襟。\n年来婴世患，未获穷幽寻。念此松桂友，敬使丹青临。\n遥遥岁将晏，采采劳归心。黄花故无恙，白酒且复斟。\n一酌为子寿，再酌为子吟。天意久乃定，相期肃缨簪。\n花神永结好，冷眼窥浮沉。"
        },
        {
            "标题": "婺源环溪程氏一乐堂",
            "作者": "程敏政",
            "内容": "堂上何人专一乐，华扁浓书照林壑。再世弥甥得考亭，千年谱系通伊洛。\n家学渊源有自来，固应子弟非凡材。三时不违甘旨入，连枝有合荆花开。\n此意宁知轩冕重，家政成时亦堪颂。静阅遗编师古人，前有君陈后张仲。\n五岭巍巍高入天，婺水汨汨东成川。故家想像三叹息，因风为赋名堂篇。"
        },
        {
            "标题": "乐丘八咏分得卧虹桥为沈时旸主事乃翁赋",
            "作者": "程敏政",
            "内容": "五湖东半落枫桥，隐若晴虹破寂寥。漫漫芙蓉难识路，阴阴杨柳乍通潮。\n分披野色寻幽惯，倚徙江天入望遥。想去乐丘应不远，过从时复见渔樵。"
        },
        {
            "标题": "题吴季良所藏戴文进山水",
            "作者": "程敏政",
            "内容": "丹青价重钱塘戴，一幅湖山写更工。高阁倚空凌夜斗，长桥分水架晴虹。\n胜游地接呼猿洞，旧隐人思放鹤翁。彷佛画船春载酒，绿阴啼鸟路西东。"
        },
        {
            "标题": "题虎图",
            "作者": "程敏政",
            "内容": "一啸风生百草枯，阴霾消处见于菟。眼中颇觉妖狐静，不道相看是画图。"
        },
        {
            "标题": "南京户部尚书三山黄公哀挽",
            "作者": "程敏政",
            "内容": "幸承恩渥许还山，便遣悲声彻帝关。六帙光阴销鹤算，四朝勋业重鹓班。\n归装只有图书刻，遗像空留剑佩颜。名与庆源应不竭，七闽流水共潺潺。"
        },
        {
            "标题": "虎图为艾光禄天锡赋",
            "作者": "程敏政",
            "内容": "于莬何由此中伏，白日寒云静山麓。草间百兽未全藏，困睡应知不成熟。\n玄尾空回七尺长，金眸半闪双星煜。有时独步出林莽，一声长啸千山肃。\n只图当道犬羊空，岂为平生食无肉。良工写此有深意，颇似高人卧空谷。\n投身拟结岁寒盟，上有长松下脩竹。虽云不动爪牙威，已觉风声撼庭木。\n儿童见之骇欲走，不敢黄昏傍墙屋。丹青逼真乃如此，恐是当时溪上牧。\n几思把玩发豪吟，忘却摩须手还缩。都城广厦接栋宇，入眼定知无此幅。\n千金可得书画传，好事谁如汉光禄。"
        },
        {
            "标题": "送顾谦还临淮",
            "作者": "程敏政",
            "内容": "翩翩顾公子，天性酷嗜书。不作纨绮态，被服若老儒。\n平时数过我，芸香袭襟裾。一朝戒行李，迢递随征车。\n云赴秋试期，暂返临淮居。由来君子心，自与列士殊。\n从师读周易，日月成居诸。纷纷百家语，涉猎乃其馀。\n有才不自露，所得宁锱铢。想见南畿秀，岿然得明珠。\n谁能漱艺芳，而复味道腴。夙志倘无爽，一荐诚区区。\n春风载酒出，相送官道隅。长歌丹桂篇，送子青云衢。"
        },
        {
            "标题": "洞黄词怀黄尚斌先生",
            "作者": "程敏政",
            "内容": "洞黄何逶迤，远在天台间。壁立千芙蓉，四顾相回环。\n缅思洞中人，一去何当还。平生读书处，松桧不改颜。\n儿孙日以长，济济通朝班。孰识岩栖翁，高名配兹山。\n我歌洞黄词，怅望春阑珊。生刍杳莫致，浙水东潺潺。"
        },
        {
            "标题": "怀贤诗二章 其一 平江伯陈恭襄公",
            "作者": "程敏政",
            "内容": "﨣﨣陈将军，平江始开国。少年八石弓，勇气屡破贼。\n朅逢中兴主，得附升天翼。当宁念丰镐，京邑望南北。\n安得萧与韩，晏岁足兵食。将军家合肥，老大谙稼穑。\n一朝被简知，舞蹈奉明敕。建牙淮水阳，诸路尽承式。\n孜孜竭众智，疏凿靡馀力。廒庾便交挽，堤闸济危啬。\n艘舸随浅深，湖坝几通塞。百年民力苏，万里海涛息。\n居然奠东南，不复困供亿。将军去几时，寝庙见颜色。\n火旗与云马，夜下不可测。父老说遗事，往往动遐忆。\n征夫多苦辛，国本在培植。贤孙今代将，当复守成则。\n东风吹客舟，清口日初昃。公忠夙所钦，再拜读铭刻。"
        },
        {
            "标题": "怀贤诗二章 其二 工部尚书周文襄公",
            "作者": "程敏政",
            "内容": "周公起江右，历官大司空。文章夙有志，尝叩蓬莱宫。\n愿藉九天宠，致身列宿中。刑曹得良誉，藩辅无全功。\n南畿与西浙，国赋忧难充。主上屡顾之，政柄付此公。\n肩舆行列郡，活计归深衷。仓囷日委积，货布时通融。\n出纳有盈缩，岁事无丰凶。坐令数千里，民力不告穷。\n纷纷两京道，续续舟车通。邻封借羡馀，边檄分陈红。\n东南二十年，一老如帡幪。云胡事弗偶，谗起惊宸聪。\n公归浩难期，民惠嗟无终。所在貌公容，如奉家主翁。\n我生已迟暮，素仰先达风。兹来识民隐，非独暵涝螽。\n文法岂不密，治效将无同。公名当益显，日与江流东。"
        },
        {
            "标题": "题增光前人卷",
            "作者": "程敏政",
            "内容": "东南漕粟如屯云，舳舻千里声相闻。何人转饷称第一，楼船独数陈将军。\n三朝历历书勋考，抚髀无由起元老。寝庙弘开楚水头，不断行人荐蘋藻。\n楼船孙子人中龙，早从南粤分提封。八蛮坐使遵汉法，五岭不复生烟烽。\n一日功成召还阙，浩气如虹面如月。临轩天语十分浓，许秉楼船旧时钺。\n淮阳幕府今几年，门前乔木高参天。兵彊食足两无事，谋谟一一皆家传。\n平生好文不专武，清白相承守茅土。天教良将辅中兴，何愧周家世臣虎。\n仓廪不虚国不忧，二京相望皆安流。殿岩徵入卫天子，剖符再见封元侯。"
        },
        {
            "标题": "送工部傅曰会员外荆州抽分",
            "作者": "程敏政",
            "内容": "南望荆门郢树深，水曹分部称华簪。一舟破冻催行李，万木浮江待主临。\n吟草便烦京国梦，扫松兼遂故园心。羡馀有献非君事，江汉清风喜自今。"
        },
        {
            "标题": "渡淮次濠梁",
            "作者": "程敏政",
            "内容": "万里无风起片云，中流一绿浩沄沄。源从桐柏山中泻，路自濠梁驿下分。\n贾客帆樯依岸宿，皇陵钟磬隔城闻。逢人欲问观鱼乐，庄子台前又夕曛。"
        },
        {
            "标题": "四月六日游水西唤渡时太愚都纲骑马径涉意气甚都戏作一绝",
            "作者": "程敏政",
            "内容": "与客呼舟立水涯，小童轻楫下滩迟。他时有约来山寺，只问支郎借马骑。"
        },
        {
            "标题": "次南京尚宝泰和杨公述职诗韵 其二",
            "作者": "程敏政",
            "内容": "不随桃李竞春荣，宦辙惟君守一诚。典瑞职当金阙近，奉常卿比玉壶清。\n宠光向晚频烦下，诗思清秋一倍生。拟有颂声歌圣德，怀乡宁似庾兰成。"
        },
        {
            "标题": "送张郎中彦质省亲还蜀",
            "作者": "程敏政",
            "内容": "离筵新酒白波浑，一棹西还荷主恩。宦辙屡经扬子渡，家园长切武侯屯。\n尘生客袂身方健，喜入亲颜齿更尊。小弟心情亦如此，敢忘天语若春温。"
        },
        {
            "标题": "黄司训欲到荒园赏菊用韵奉期 其二",
            "作者": "程敏政",
            "内容": "原上秋晴天日开，可人须共菊花杯。丹枫翠竹清溪岸，迟子长歌缓辔来。"
        },
        {
            "标题": "黄司训欲到荒园赏菊用韵奉期 其一",
            "作者": "程敏政",
            "内容": "黄花香入绿醅新，也有飘萧漉酒巾。只恐向来归计拙，花神能笑把杯人。"
        },
        {
            "标题": "戊申二月十二日扈从亲耕籍田宴上作",
            "作者": "程敏政",
            "内容": "万乘亲耕举盛仪，东都晴日正舒迟。农分野色随金耒，乐乱春声动彩旗。\n扈跸幸叨沾镐燕，纪成谁可续豳诗。主张稼穑艰难意，天赐丰年定有期。"
        },
        {
            "标题": "黄鹤山樵为沈兰坡作小景兰坡孙启南求题",
            "作者": "程敏政",
            "内容": "在昔兰坡翁，结屋断尘鞅。俯听溪阁邃，仰眺岩扉敞。天机久已熟，真趣可谁赏。颇闻黄鹤山，樵斧隔林响。居然驾小彴，来趁夜潮长。相对喜忘言，欲去愁孤往。挥毫意不极，缣素大于掌。高松发天籁，哀壑生夏爽。抚景尚如昨，斯人已黄壤。逆旅开画奁，斜阳落书幌。高风邈难扳，题诗寄遐想。"
        },
        {
            "标题": "题杂画 其二 绯桃黄雀",
            "作者": "程敏政",
            "内容": "雨后薰风不动尘，名园生意逐时新。啭枝黄鸟声全变，结子红桃色半匀。"
        },
        {
            "标题": "黄山观汤泉及龙池小憩祥符寺 其四",
            "作者": "程敏政",
            "内容": "因贪高绝口难名，变态分明是化城。巨木几年经魏晋，片云随刻送阴晴。\n林开忽见僧堂古，岭尽时逢石栈平。山上雪飞山下雨，始疑身世半空行。"
        },
        {
            "标题": "谒陵游九龙池八首 其三 谷口闻鸡声",
            "作者": "程敏政",
            "内容": "隐隐谷穷处，鸡犬如隔尘。下窥见墙屋，知是五陵人。"
        },
        {
            "标题": "寿灵台郎吴英母九十",
            "作者": "程敏政",
            "内容": "暖风开宴敞云屏，慈寿从今数百龄。盘诰紫鸾恩浩荡，传书青鸟意叮咛。\n北堂秀发宜男草，南极光躔婺女星。莫对绛人提甲子，五官声价重尧庭。"
        },
        {
            "标题": "集李绝句十八首 其七 饮扬州嵩山寺二首",
            "作者": "程敏政",
            "内容": "醉乡□□□□□，沦落多愁笑不成。苦恨俗缘无了处，江村古寺偶閒行。"
        },
        {
            "标题": "六月五日雨后早朝偶然作",
            "作者": "程敏政",
            "内容": "夜来一尺雨，汨没西家墙。不知早已霁，但觉天苍凉。\n独行御沟畔，流水声泱泱。仰视河汉间，星斗烂辉光。\n好风吹苧衣，毛发森秋霜。渺然鸱夷子，扁舟泛江乡。\n又若万里鸿，凌厉青云翔。人生贵适意，此境安可常。\n遥遥禁中鼓，隐隐夜未央。下马一憩息，旭日升东方。"
        },
        {
            "标题": "送廉伯陪祀山陵",
            "作者": "程敏政",
            "内容": "奉祀仙陵第几番，又随香帛荐中元。马穿碧树知神路，人立青峰见寝园。\n佩影夜联东壁序，铃声秋动北辰垣。归途正及西城近，黍稷屯云遍野原。"
        },
        {
            "标题": "挽西庄耕隐章处士同知廷圭之父",
            "作者": "程敏政",
            "内容": "红云含日照西庄，楚些声中白发长。杖履忍看桑柘影，衣巾犹带薜萝香。\n寿于吕尚非侥福，死比黔娄合谥康。经学已闻传令子，功名无愧古循良。"
        },
        {
            "标题": "谢致政汪世行令君惠塘鱼山蕨",
            "作者": "程敏政",
            "内容": "蕨鳞相馈若为酬，正值嗷嗷麦未秋。一饭等为林下客，寸心空切庙堂忧。"
        },
        {
            "标题": "送乡人孙仲介赴合江簿",
            "作者": "程敏政",
            "内容": "篱菊香中酒满酤，喜沾新命出皇都。百年梓里荣过歙，万里花封远渡泸。\n官况比鸾栖枳棘，客心随雁起菰蒲。因君故复西南望，岁月悠悠雪半颅。"
        },
        {
            "标题": "赠吴远贡士赴南雍",
            "作者": "程敏政",
            "内容": "禁柳青青入望馀，暖风吹雨湿征裾。北来终奏长杨赋，南去还携小戴书。\n驿路帆樯春水足，桥门灯火夜窗虚。承闻二老身全健，几日高堂问起居。"
        },
        {
            "标题": "次山东提学毕廷珍佥宪见寄韵",
            "作者": "程敏政",
            "内容": "承递邮筒到集仙，宛然高兴绕吟边。彩毫香动乌台柏，秀句清分玉井莲。\n东鲁化行新士馆，曲江人减旧宾筵。寻常离合宁须计，共惜平生报主年。"
        },
        {
            "标题": "雨中次无锡寄秦廷韶太守",
            "作者": "程敏政",
            "内容": "南来欲试惠山泉，春雨横江懒系船。咫尺故人难晤语，相思时诵竹垆篇。"
        },
        {
            "标题": "题吴廷端太守山水障",
            "作者": "程敏政",
            "内容": "苍山突起浮云中，湖光百顷磨青铜。底须饱看卧游录，入眼已觉红尘空。\n何人卜筑依山住，一任飞云挂庭树。下瞰澄江小作亭，正据溪山最佳处。\n柴扉昼掩呼未开，石墙夜雨生莓苔。门前有客问奇字，短棹自携春酒来。\n对岸溪桥大於凳，寒潮渐啮沙头径。农家地僻少通车，僧舍楼高屡闻磬。\n村舂有粟爨有薪，忘机鱼鸟相情亲。山林岂博钟鼎贵，优游最爱渔樵人。\n竹鹤老翁今已矣，半幅生绡映窗几。风致公然似歙西，归兴萧萧隔千里。\n练水屏山今所无，故乡之乐不可孤。相期岁晚结新社，饱玩天开真画图。"
        },
        {
            "标题": "题鲍栗之通判所藏四景牛 其二",
            "作者": "程敏政",
            "内容": "山檞叶如斗，负此大石傍。牸兮喘何急，徙倚南风凉。\n子牛卧弗起，似恋青草长。安得伴樵牧，留连至斜阳。"
        },
        {
            "标题": "题墨梅寄陕西巡抚王都宪表伦年兄",
            "作者": "程敏政",
            "内容": "暗香飞沁墨池深，几日春回万玉林。喜报陇头消息好，一枝先寄岁寒心。"
        },
        {
            "标题": "方侍御到京后寄题梅一绝并咏宪台梅三律勉和二篇 其一",
            "作者": "程敏政",
            "内容": "瘦骨冰容不耐寒，春花开落任悲欢。天留一树清溪上，正为山人喜静观。"
        },
        {
            "标题": "题鲍栗之通判所藏四景牛 其四",
            "作者": "程敏政",
            "内容": "晏岁风霜多，朔气动墟落。畏寒老觳觫，引犊屡前却。\n霭霭向阳坡，梅花点放萼。养力待春来，郊原事东作。"
        },
        {
            "标题": "题鲍栗之通判所藏四景牛 其三",
            "作者": "程敏政",
            "内容": "农事早登场，散牧清溪浒。迎风或长鸣，已忘力田苦。\n出门认红树，对岸饶青莽。日晚欲收栏，横吹隔深坞。"
        },
        {
            "标题": "送王公济进士知丹徒县",
            "作者": "程敏政",
            "内容": "今年闰月秋声早，雨后凉风叶堪扫。知君夙戒有行期，疋马晓出东门道。\n忆当与君识面时，总角相看最相好。侍亲同向锦官城，壮志不畏连云堡。\n官舍比邻鸡犬通，那似寻常觅梨枣。阳春白雪漫赓酬，黄卷青灯共探讨。\n天涯回首各西东，辘辘红尘走蓬葆。蹇予待诏金马门，玄发萧然半将缟。\n别君已经三十年，忍不相逢一倾倒。喜君擢第千人中，玉笋联班几才藻。\n新升忽绾丹徒章，白日恩光照晴昊。人生离合苦难常，屑屑何须挂怀抱。\n佳胜东南古润州，未说丹崖与瑶岛。虹月犹窥二米家，江山不共坡仙老。\n行哉肯负平生心，坐见居民乐鱼稻。政成应遣簿书閒，诗画宁论武昌稿。\n我病安能饯一杯，离愁欲绊离亭草。重来有约峨廌冠，不待平时考功考。"
        },
        {
            "标题": "赠宋逸清鍊师",
            "作者": "程敏政",
            "内容": "坦坦物外士，萧萧林下人。乾坤两知己，时共一壶春。"
        },
        {
            "标题": "闻熊良佐太守复追饯江口不及诗以寄意",
            "作者": "程敏政",
            "内容": "欲趁潮生早渡江，多君投辖意难降。已从水上鸣双橹，莫遂沙头倒一缸。\n隔岸村鸡催午爨，留人江燕集风幢。不堪咫尺分南北，斜日孤舟独倚窗。"
        },
        {
            "标题": "到京寄漕运平江总戎",
            "作者": "程敏政",
            "内容": "宾客淮阳盛一时，偶随行乐倒琼卮。投壶不废军中礼，横槊何惭马上诗。\n沙柳绿完元帅府，水香花满令公祠。南风忽倚都门棹，凭仗双鱼慰所思。"
        },
        {
            "标题": "寄浙江阎文振方伯李若虚宪副诸公",
            "作者": "程敏政",
            "内容": "萍水重逢各壮颜，相留十日共乘閒。饮馀浙市新陈酒，阅遍吴城表里山。\n远意笑谈频入梦，久惭供奉乍归班。江湖廊庙心犹在，敢厕诸公伯仲间。"
        },
        {
            "标题": "夹沟道中",
            "作者": "程敏政",
            "内容": "猎猎风帆水满塘，明明春岸柳成行。连村犬不惊薪女，傍渚鸥全识棹郎。官闸聚舟多漕运，野田空屋半逃亡。推篷不见青山色，始觉风光是异乡。"
        },
        {
            "标题": "得字送刑部王员外弼归省",
            "作者": "程敏政",
            "内容": "侃侃西曹郎，夜夜梦乡国。重闱几百龄，不一候颜色。\n有父亦解组，常使心恻恻。上书获归省，稽首谢圣德。\n凌晨戒行李，喜极思奋翼。春意入南浦，细草渐如织。\n鸣箫发征舸，东风饱帆力。眷此昼绣还，忠孝诚两得。\n朱门浙水东，预想开寿域。高堂送春酒，欢动碧山侧。\n悠悠乐何穷，生感岁华逼。良晤行有期，无忘拱宸极。"
        },
        {
            "标题": "筑居郡城山麓经始之日正值立春漫赋二绝 其二",
            "作者": "程敏政",
            "内容": "荒园拟筑见山台，直北牛山紫翠开。总说柴门新兆吉，县侯搥鼓送春来。"
        },
        {
            "标题": "题四美人图 其一 琴",
            "作者": "程敏政",
            "内容": "绿绮初调曲未残，幽情应叹赏音难。不嫌儿女声相昵，一鹤长鸣绕画阑。"
        },
        {
            "标题": "送张上舍赴彭泽教谕",
            "作者": "程敏政",
            "内容": "城东谁荐菊花卮，渐及秋风雁过时。尘榻末由延上客，頖宫应喜得良师。\n江边柳暗陶翁宅，山下云深狄相祠。名迹正堪兴后学，词源他日看分支。"
        },
        {
            "标题": "坦然歌为刘贡士",
            "作者": "程敏政",
            "内容": "有儒一翁苍雪颜，家临蜀道清溪湾。彭城之系御史子，文采风流高蜀山。\n青衫奉檄亦漫尔，宦邸一似山居閒。□□□□□□□，宅心要遣淳风还。\n没江舍生拯妹溺，搆堂奉亲伤家艰。薛包友弟让田宅，阋墙紾臂惭区寰。\n谈经不泥五行传，解绶才惊双鬓班。赋诗酌酒有馀乐，浮云世态宁相关。\n寻幽直薄高㠝岏，照影下弄清潺湲。掀髯自致坦然号，雅意高情那可攀。\n况翁令子已发轫，龙车有待归天间。上绳祖武继翁志，看渠接羽绕莱班。\n亭前翠柏挺奇操，寿徵不老天难悭。十洲烟霞渺何许，百年岁月劳循环。\n临风为赋坦翁曲，梦落西南山水间。"
        },
        {
            "标题": "将发值雨柬同游者",
            "作者": "程敏政",
            "内容": "戒严同作看山行，寒雨萧萧欲败盟。肯为移文回俗驾，直须钟鼓报新晴。\n千峰尽洗供开画，百涧争流待濯缨。奇兴不忧霜径险，促装先赋一诗成。"
        },
        {
            "标题": "成化癸夘冬至谒陵与李宾之学士联句二十首 其七 将发",
            "作者": "程敏政",
            "内容": "百年世世几同袍，此日追趋爱我曹。残话半从幽梦续，壮心宁觉畏途劳。\n鸡声绕舍催明发，虎旅连城散夜櫜。北望寝园三十里，斋庐还枕碧山高。"
        },
        {
            "标题": "出清波门过净慈寺饮于京兆先祠庵",
            "作者": "程敏政",
            "内容": "一笑逢君似隔晨，相违惊是五回春。青峰湖上不改色，白发尊前无数新。\n寝庙阴风瞻大老，梵宫斜日下游人。绕堤莫放篮舆速，偿我山中未了因。"
        },
        {
            "标题": "送宗人德望进士还德兴",
            "作者": "程敏政",
            "内容": "一宗元自相湖分，雏凤新呈五色文。家庆暂应纡綵服，桥名先已识青云。\n冰开水国舟难滞，春入郊亭酒易醺。小别重来堪屈指，鹓班风节待超群。"
        },
        {
            "标题": "游王司言国宾郊园",
            "作者": "程敏政",
            "内容": "风逗黄云涨麦川，井分新绿绕瓜田。童穿墙缺携壶到，客趁堂虚借榻眠。乐憩午阴怜困马，预传秋律爱鸣蝉。城楼咫尺忘归晚，多少诗情落照边。"
        },
        {
            "标题": "送李立之太常先生再赴南京 其一",
            "作者": "程敏政",
            "内容": "南国旧衣冠，重游兴未阑。文章周柱史，礼乐汉祠官。\n台阁抡材久，郊亭话别难。直应行色好，梅柳遍江干。"
        },
        {
            "标题": "题为师鲁侄所作梅竹图",
            "作者": "程敏政",
            "内容": "皎皎冰肌瘦，翛翛凤尾清。众芳摇落后，同保岁寒盟。"
        },
        {
            "标题": "宿坑口孙启先生家次韵时予以疾戒饮故诗及之",
            "作者": "程敏政",
            "内容": "前辈风流杳莫俦，近来人物数谁优。閒心坐与鸥盟狎，世态看同蜃气浮。\n无分清尊开北海，有情吟榻借南州。掀髯久欲闻长啸，明月何时共倚楼。"
        },
        {
            "标题": "过丰润伯曹公留饮",
            "作者": "程敏政",
            "内容": "何处西城远市哗，南薰亭榭五侯家。主人赌令频输酒，侍史敲冰旋瀹茶。\n清暑最怜风外竹，慰人犹得雨前花。蹇予旧契非生客，一任山头白日斜。"
        },
        {
            "标题": "谢周草庭都尉惠酒时值戒饮",
            "作者": "程敏政",
            "内容": "春满宫壶带露篘，故人分赠若为酬。正当止酒诗成处，两斛明珠惜暗投。"
        },
        {
            "标题": "题宋王晋卿画鹅",
            "作者": "程敏政",
            "内容": "猎猎风吹芦叶黄，瑶鹰如雪点江乡。钩帘素壁看摹本，想见当时宝绘堂。"
        },
        {
            "标题": "题杂画 其一 山水锦鸡",
            "作者": "程敏政",
            "内容": "平原空笑弋人劳，山水青葱护锦毛。何庭晚风堪顾影，石泉澄澈见秋毫。"
        },
        {
            "标题": "中秋病中时与李士钦叔侄近别",
            "作者": "程敏政",
            "内容": "西风能几日，此夜忽中秋。宇宙清如洗，山河影欲流。\n病身愁对酒，羁思懒登楼。遥想南归者，凄凉共一舟。"
        },
        {
            "标题": "赠欧阳令君十二咏并引 其四 授鲁经",
            "作者": "程敏政",
            "内容": "多君熟三传，入试擢两魁。作县本经术，民力能深培。\n公庭簿书暇，学子来追陪。笔底秋霜严，坐上春风回。\n教养有馀地，俗吏空喧豗。他时景行者，云岩碧崔嵬。"
        },
        {
            "标题": "拜先世祖晋新安太守府君墓于双石",
            "作者": "程敏政",
            "内容": "南朝遗迹半无闻，我郡犹传刺史君。当日循良开甲第，至今行旅识荒坟。\n百年守令孤芳在，万指儿孙一派分。不见墓田双石磉，白杨寒雨晚纷纷。"
        },
        {
            "标题": "马嵬八景次韵为阎方伯赋 其一 马嵬故垒",
            "作者": "程敏政",
            "内容": "槐里西来一故城，乱离曾列几屯营。千家已托英雄庇，百战谁争竖子名。\n夕照有情山戍改，东流无限野塘平。关中此日今蕃盛，赢得荒基蔓草生。"
        },
        {
            "标题": "航济川讲经约游西山不果",
            "作者": "程敏政",
            "内容": "涧水相期浣袜尘，交情谁似远公真。东风晓夜催行客，赢得西山冷笑人。"
        },
        {
            "标题": "八月九日醉书 其九",
            "作者": "程敏政",
            "内容": "菱角石榴鲜可爱，田鸡水鳖味尤佳。笑谈初涸沙溪酒，正及黄蜂放晚衙。"
        },
        {
            "标题": "和镜川学士东阁静坐之什",
            "作者": "程敏政",
            "内容": "閤门交处迥分途，十二朱廊白石趺。坐借病身双足敛，稿翻经学寸心孤。\n雅音不数巴人倡，拙手空惭晋帖模。儤直有期陪笑语，柳梢春色半昭苏。"
        },
        {
            "标题": "谒陵游九龙池八首 其五 九龙池",
            "作者": "程敏政",
            "内容": "山脉贯龙腹，山髓出龙口。九道下成池，千年溉灵囿。"
        },
        {
            "标题": "三月九日南山小酌限韵",
            "作者": "程敏政",
            "内容": "几客东来踏晚春，桃花零落菜花新。情知策蹇寻芳好，不奈鸣鸠唤雨频。\n岁稔已能占社主，我愚真可辱溪神。他时记取桑榆约，交谊惟应此最亲。"
        },
        {
            "标题": "十月十三日雨中饮长汀寺",
            "作者": "程敏政",
            "内容": "古寺今来感慨多，更禁寒雨下庭柯。屋经野火馀金象，帘捲山岚出翠螺。\n问讯禅床僧已老，摩挲诗案客重过。茅堂祇隔青溪外，莫厌时时到薜萝。"
        },
        {
            "标题": "八月九日醉书 其八",
            "作者": "程敏政",
            "内容": "青灯遥映绣窗明，秋雨才收夜气清。我醉不知诗客散，绕阑偏爱读书声。"
        },
        {
            "标题": "九日怨十章 其七",
            "作者": "程敏政",
            "内容": "物色生态能几时，九日尊前有所思。遥知兄弟登高处，此恨绵绵无绝期。"
        },
        {
            "标题": "九日怨十章 其六",
            "作者": "程敏政",
            "内容": "南菊再逢人卧病，浮云世事欲如何。哀歌未断城鸦起，鸿雁不来风雨多。"
        },
        {
            "标题": "腊月念八日得仲弟克俭南京书季弟克宽杭州书报家君已至徽州",
            "作者": "程敏政",
            "内容": "两回家信一时闻，北雁如何久离群。同气影随三处月，老亲身卧万山云。\n怀归有约多成梦，窃禄无才可报君。学业半荒须渐白，愁颜消得付馀醺。"
        },
        {
            "标题": "秋日杂兴二十首 其七",
            "作者": "程敏政",
            "内容": "客有宋逸清，瘦劲如立鹤。醉唱青天歌，势欲上寥廓。\n迩来绝荤饮，语我以静乐。俯仰天地间，相期在林壑。\n朝看沙草青，暮叹岩花落。人生几何时，朱颜不如昨。\n行当启瑶坛，分我九还药。"
        },
        {
            "标题": "先忠烈王遗迹十二咏 其四 鼓吹台",
            "作者": "程敏政",
            "内容": "壮士昔登台，乡兵取次裁。鸣鼙催阵起，吹角召军回。\n旧事传遗老，荒台没草莱。至今风雨夕，犹讶战声来。"
        },
        {
            "标题": "方侍御受敕有诗见寄奉酬 其二",
            "作者": "程敏政",
            "内容": "玄英诗骨老云岩，衣钵分明付阿咸。写景尚随莲社约，观风何愧柏台衔。\n珠流丙夜光难定，鹤唳清秋韵不凡。健草如能慰衰朽，新篇无惜惠泥缄。"
        },
        {
            "标题": "方侍御受敕有诗见寄奉酬 其一",
            "作者": "程敏政",
            "内容": "早年文价重燕山，桓鲍心期伯仲间。出按远提乌府印，侍朝常肃紫宸班。\n龙墀奏绩衣冠拥，凤敕推封雨露颁。天子圣明先纳谏，济时勋业趁朱颜。"
        },
        {
            "标题": "题大畈汪希大养浩斋卷",
            "作者": "程敏政",
            "内容": "我有浩然气，充之塞乾坤。一蹴苟失养，此志日已昏。\n汪君婺之彦，烈烈前王孙。穷年事探讨，成性将存存。\n昭示揭华篇，如在孟氏门。岂无媚学子，日夕攻讨论。\n所思在葩藻，谁解植本根。若人乃超然，德性行以尊。\n永言勿自馁，坐使民风敦。"
        },
        {
            "标题": "过余岸拜远族祖宋枢密",
            "作者": "程敏政",
            "内容": "高坟山下几经春，曾是先朝执政臣。甲第儿孙惊异县，梵宫香火幸比邻。\n金貂入像图应在，石兽分行迹未陈。同出相湖惭后学，不堪追仰荐溪蘋。"
        },
        {
            "标题": "十月十六日儿埙生辰作",
            "作者": "程敏政",
            "内容": "埙子生今日，吾方在客中。课书劳阿叔，戏綵念而翁。\n露泻秋茎白，花占夜蜡红。亲朋能寿汝，萍迹叹西东。"
        },
        {
            "标题": "题画二首 其一 枯荷鹁鸽",
            "作者": "程敏政",
            "内容": "白苇枯荷两岸霜，水禽相恋水云乡。人间手足情何似，落日秋原引睇长。"
        },
        {
            "标题": "奉寄宫保大司徒余公时总督北征",
            "作者": "程敏政",
            "内容": "授钺频年向北陲，又看殊锡下彤墀。诏书疾置飞黄马，喜色遥占太白旗。\n寰海群黎应遍德，尚方新爵待班师。有臣文武天王圣，听奏周宣六月诗。"
        },
        {
            "标题": "送汪希颜佥事改仕湖广 其一",
            "作者": "程敏政",
            "内容": "昭代重提刑，移官及壮龄。楚人知约法，汉吏本通经。\n入境多供帐，分司独坐厅。洗冤公素志，民颂几时听。"
        },
        {
            "标题": "汪希颜亲家拜贵州宪使有诗奉贺",
            "作者": "程敏政",
            "内容": "持宪终归老法官，除书先报鹊声欢。衣冠正数汪家盛，山水休歌蜀道难。\n尘里鬓毛惊渐白，古来风节炳如丹。送君只有中天月，夜夜清辉两地看。"
        },
        {
            "标题": "送汪希颜佥事改仕湖广 其二",
            "作者": "程敏政",
            "内容": "楚楚越公孙，江南旧业存。凌秋趍宪府，戒晓出京门。\n关道喧人语，河桥落涨痕。临岐珍重意，公恕答君恩。"
        },
        {
            "标题": "览翠亭",
            "作者": "程敏政",
            "内容": "孤绝东峰一草亭，偶来登眺俯岩扃。不知眼界宽多少，天外芙蓉万仞青。"
        },
        {
            "标题": "钱宗胤览翠亭",
            "作者": "程敏政",
            "内容": "名园佳处结幽亭，竹树森森昼不扃。雨过四檐尘不起，风生双袂酒初醒。\n沿阶草色时供翠，排闼山光远送青。他日可容分半席，绿阴閒叩卫生经。"
        },
        {
            "标题": "留别清化寺旵东明上人",
            "作者": "程敏政",
            "内容": "过眼流光不自胜，迩来三月共寒灯。凭谁可是忘形客，笑我真成有发僧。\n别酒定"
        },
        {
            "标题": "送中书舍人桐城何志廉赴南京刑部员外予较艺礼闱志廉实预事于帘内",
            "作者": "程敏政",
            "内容": "郎中早发帝城东，双旆遥乘雨后风。南部司刑千里别，中朝挥翰十年功。\n何当把酌寻乡好，犹记篝灯宿至公。从此鱼书知不断，两京新路闸河通。"
        },
        {
            "标题": "送许国用南归",
            "作者": "程敏政",
            "内容": "子鬓如鸦面如玉，胸次萧然绝尘俗。沿身书剑从一童，到处江山寄双足。\n前年六月离钱塘，随我驱车游紫阳。高歌花外杂山雨，烂醉松阴眠石床。\n及时行乐人争羡，却买扁舟下江县。我前子后差几程，吴楚风光阅将遍。\n偃王墓前春草明，谢沟闸下春潮生。何人访戴有馀恨，才子依刘无限情。\n我行到阙随鹓侣，半月秋风送残暑。升堂再拜尘满衣，知子来从潞河渚。\n西山云拥金芙蓉，玉泉水香流白虹。垂杨绾客客不住，行装又出东城东。\n男子当怀四方志，贤达分明眼前事。燕台千尺北鸿飞，送子令人发豪思。\n蹇予浪说瀛洲仙，近来稍结山中缘。红尘再入发将白，更暖鸥盟知几年。\n嗣岁春分酒初熟，西斋扫榻留人宿。子当高诵逍遥篇，为君重添卧游录。"
        },
        {
            "标题": "挽金陵倪处士侍郎谦之族人李太常作志",
            "作者": "程敏政",
            "内容": "家住修文巷，俄然梦不醒。谱通宗伯系，冢勒太常铭。\n猗顿千金产，童乌一卷经。不堪人堕泪，择葬近新亭。"
        },
        {
            "标题": "李白墓",
            "作者": "程敏政",
            "内容": "谁见吟魂月里归，临风怀古思依依。史中出处犹真伪，地下形骸果是非。\n采石人家空奠酒，盛唐诗派不传衣。骑鲸浩气今安在，一片江流荡落晖。"
        },
        {
            "标题": "李侍御二画 其二 雁",
            "作者": "程敏政",
            "内容": "啄宿相依苇岸浔，幸离矰缴几秋深。可因恋稻频来往，须识随阳一片心。"
        },
        {
            "标题": "题宗人贡士迪所藏米画",
            "作者": "程敏政",
            "内容": "襄阳人物渺如烟，画里云山尚宛然。珍重旧宗收拾在，风流如坐米家船。"
        },
        {
            "标题": "书法孝子传后 其二",
            "作者": "程敏政",
            "内容": "有生便识全归理，欲救亲危敢爱身。正恐毁伤堪藉口，世人翻诮舍生人。"
        },
        {
            "标题": "施秋官彦器公务至休宁汝彝黄司训过予请同登齐云岩中道值雨少饮阳山寺作时立春前五日",
            "作者": "程敏政",
            "内容": "冒雨追随出郭人，萧萧寒吹逼车裀。喜看赤地尘埃净，转觉青山面目真。\n多病此时心便足，奇观三匝句方新。广文须办重来约，五日东风又报春。"
        },
        {
            "标题": "题陈邦济小景",
            "作者": "程敏政",
            "内容": "鸟外连峰认蜀乡，鸥边新水似清湘。山行尚絜图书谱，野坐浑胜吏隐堂。\n随地尘埃惭马癖，及时红紫笑蜂狂。燕酤不说郫筒饮，何日相期为洗觞。"
        },
        {
            "标题": "涿州道中录野人语（良乡役夫）",
            "作者": "程敏政",
            "内容": "我行范阳道，水次遇老叟。时当孟冬尽，破褐露两肘。邂逅一咨诹，向我再三剖。哭言水为沴，天意苦难究。今年六月间，一日夜当丑。山水从西来，声若万雷吼。水头高十丈，没我堤上柳。手指官路旁，瓦砾半榛莽。昔有十数家，青帘市村酒。人物与屋庐，平明荡无有。水面沉沉来，忽见铁枢牖。数日得传闻，水蚀紫荆口。老稚随波流，积尸比山阜。远近皆汤汤，昏垫弗可救。如此数月余，乃可辨疆亩。下田尽沮洳，高田剩稂莠。农家一岁计，不复望升斗。官府当秋来，催租不容后。嗟嗟下小民，命在令与守。更有观风使，仰若大父母。见此如不闻，恐或坐其咎。我民千余人，血首当道叩。始获免三分，有若释重负。奈何急余征，日日事鞭殴。夫征又百出，一一尽豪取。悲哉一村中，窜者已八九。老夫家无妻，一儿并一妇。两孙方提携，旧慰衰朽。岂期天不吊，一旦遂穷疚。一儿水中没，一妇嫁邻某。两孙鬻他人，偿官尚难勾。老身自执役，有气孰敢抖。反羡死者安，苦恨生多寿。诏书开赈济，奉者有贤否。终为吏所欺，此食亦难就。与其馁填壑，不若举身走。一饱死即休，宁复念丘首。呼天一何高，呼地一何厚。我闻老叟言，垂涕者良久。恭惟天子圣，化泽被寰囿。声色弗自御，游畋敢谁诱。稼穑深所知，真如古明后。庶征岂不谙，一变故非偶。无乃诸皋夔，此责当敬受。谁谓斯民痛，不可事爇灸。我亦食人禄，深惭结朱绶。岂无致泽心，无地可藉手。立马野踟蹰，悲风动林薮。"
        },
        {
            "标题": "李源十景 其五 莲亭小雨",
            "作者": "程敏政",
            "内容": "雨落芙蓉塘，一阵香冉冉。潇洒亭中人，红尘不相染。"
        },
        {
            "标题": "涵碧亭八咏 其三 潮阁晨钟",
            "作者": "程敏政",
            "内容": "隐隐青莲居，鲸音断复续。幽人惊起迟，林光动朝旭。"
        },
        {
            "标题": "过聊城县境",
            "作者": "程敏政",
            "内容": "策士知仁义，千秋一鲁生。纷纷当日事，春水下聊城。"
        },
        {
            "标题": "早过石羊干",
            "作者": "程敏政",
            "内容": "秾绿连村麦气殷，野塘春水更潺潺。桐花似雪明深坞，松骨如龙起半山。\n鸟劝惰农飞谷口，犬惊生客噪林间。石羊废垄兼怀古，消得浮生几醉颜。"
        },
        {
            "标题": "题临川曹庭瑞爱兰卷 其一",
            "作者": "程敏政",
            "内容": "口谈禄命似君平，相见无劳问姓名。手弄国香诗满把，已应人识爱兰生。"
        },
        {
            "标题": "题临川曹庭瑞爱兰卷 其二",
            "作者": "程敏政",
            "内容": "紫蕤烨烨翠茎长，不是当年九畹香。愿子佩时须拭目，野花山草正芬芳。"
        },
        {
            "标题": "灵谷寺与汪庶子平江伯司马侍御王给事严正学联句 其四",
            "作者": "程敏政",
            "内容": "冠盖联翩胜地来，登高便觉好怀开。金陵王气传千古，玉署文光烛上台。\n祖饯莫辞今日醉，使槎将及晚秋回。人生会晤浑无几，一任昏钟落日催。"
        },
        {
            "标题": "灵谷寺与汪庶子平江伯司马侍御王给事严正学联句 其五",
            "作者": "程敏政",
            "内容": "高秋时节快登临，云外僧房竹院深。一啜清茶忘世味，偶听多贝了禅心。\n小童解作天魔舞，佳客能成白雪吟。乐事正逢休暇日，玉壶莫放酒停斟。"
        },
        {
            "标题": "灵谷寺与汪庶子平江伯司马侍御王给事严正学联句 其七",
            "作者": "程敏政",
            "内容": "王气腾空近祖陵，梵宫深护白云层。青山入坐岚光重，翠柏当轩爽思凝。\n下界尘氛浑不到，上方楼阁记曾登。醉来拟刻杯间竹，欲写新诗恐未能。"
        },
        {
            "标题": "灵谷寺与汪庶子平江伯司马侍御王给事严正学联句 其六",
            "作者": "程敏政",
            "内容": "胜日来游到上方，松阴深处石泉香。穿林喜有双僧引，把菊宁无一醉偿。\n秋景恰和诗兴好，宦心那似野情长。高歌纵饮忘归路，回首青山又夕阳。"
        },
        {
            "标题": "上巳日修禊南山溪上限韵",
            "作者": "程敏政",
            "内容": "一瓢春酒胜雕胡，聊与山阴续旧图。临水坐分盘石净，倚天吟望玉峰孤。\n风飘花片随芒屩，火引松枝沸竹炉。待取日斜觞咏足，锦囊收拾付奚奴。"
        },
        {
            "标题": "灵谷寺与汪庶子平江伯司马侍御王给事严正学联句 其三",
            "作者": "程敏政",
            "内容": "钟阜东来一径深，偶因名胜访祇林。鸟衔桂子僧前落，帘捲山光户外侵。\n万里长江供远望，六朝遗迹助豪吟。重来更有他年约，肯为尘缘负赏心。"
        },
        {
            "标题": "送蔡德馨从父宦游三衢 其二",
            "作者": "程敏政",
            "内容": "綵侍宁忧客路难，直从鱼浦过严滩。吴山越水经游处，得似当时画里看。"
        },
        {
            "标题": "送蔡德馨从父宦游三衢 其一",
            "作者": "程敏政",
            "内容": "中郎年少美丰标，千里薰风拂画桡。此去壮怀增几许，推蓬初看浙江潮。"
        },
        {
            "标题": "与世赏庶子同饮通州致仕袁千户家",
            "作者": "程敏政",
            "内容": "春馆留人一笑同，爱君家住潞河东。嫖姚久谢千军帅，矍铄真堪百岁翁。\n新酒白鱼牵思远，绿波芳草送尘空。论诗更值王摩诘，不道相逢是客中。"
        },
        {
            "标题": "南山十二咏集古 其一 南山平",
            "作者": "程敏政",
            "内容": "陌上行人看石麟，三朝出入紫微臣。\n桃花坞接啼猿寺，直到南山不属人。"
        },
        {
            "标题": "留题表兄林文秀",
            "作者": "程敏政",
            "内容": "一官辛苦向淮阴，上世犹传九牧林。壮岁功名须努力，外家兄弟最关心。\n官河发棹乘春晚，驿馆挑灯语夜深。明日又应分去住，天涯相望各沾襟。"
        },
        {
            "标题": "长至日陪祀西陵小憩土城寺",
            "作者": "程敏政",
            "内容": "晓出都门得好怀，暖沙晴日净风霾。高墩远耸如孤塔，废堞中分似断涯。\n新命又陪词客后，旧题曾与故人偕。停骖野寺叨茶供，正及山僧午未斋。"
        },
        {
            "标题": "九月六日今上登极礼成听诏次韵",
            "作者": "程敏政",
            "内容": "大蠲逋税彻圜扉，一诏丁宁感缀衣。仗马新从轩陛立，宫鸦时绕殿檐飞。\n九重圣孝推恩博，十载皇心探道微。求治便应今日始，鹓行谁守愧甘肥。"
        },
        {
            "标题": "次滁阳赠州守刘焕",
            "作者": "程敏政",
            "内容": "琅琊山下水声长，六一堂前草树荒。驻马喜逢刘郡守，风流犹解说欧阳。"
        },
        {
            "标题": "八月九日醉书 其一",
            "作者": "程敏政",
            "内容": "一树阴浓橘未黄，晚风遥送木犀香。画阑倚遍无人醒，满地蛩声月过墙。"
        },
        {
            "标题": "八月九日醉书 其六",
            "作者": "程敏政",
            "内容": "醉来偏爱塘鱼活，醒后遥闻壁鼠鸣。只有道人知此意，化机天籁本无情。"
        },
        {
            "标题": "半隐为濮用明教谕赋",
            "作者": "程敏政",
            "内容": "手提文印历三城，处处岩栖少送迎。拄笏看云惟自适，濯缨临水共谁盟。\n未容全享山林福，且得兼收吏隐名。芸阁梦回还独笑，六街尘拥马蹄声。"
        },
        {
            "标题": "谒陵游九龙池八首 其七 池上峰",
            "作者": "程敏政",
            "内容": "苍然百丈峰，峙此一池侧。遂令活水源，长含太古色。"
        },
        {
            "标题": "四月八日彦夫始生日南山小酌",
            "作者": "程敏政",
            "内容": "风逼南薰日渐长，祗园嘉会正开祥。一尊山馆聊相祝，愿子名登选佛场。"
        },
        {
            "标题": "八月九日醉书 其五",
            "作者": "程敏政",
            "内容": "纳禄归来荷主恩，看书终日掩柴门。却惭相爱惟明府，能尽山家酒一尊。"
        },
        {
            "标题": "九月五日重至万山观观主宗贵兄留宿东明楼上",
            "作者": "程敏政",
            "内容": "不到琳宫已十年，小楼吟榻尚依然。云拖山色横窗下，风送溪声落枕边。\n何处有方堪却老，秋来多病不成眠。眼中幸对纯阳子，手拨垆薰讲洞玄。"
        },
        {
            "标题": "王天禄侍御为玲侄写山水便面",
            "作者": "程敏政",
            "内容": "豸冠趣在丹青表，公子情多山水中。六月高堂不知暑，向人随手拂清风。"
        },
        {
            "标题": "小儿弥月承罗洗马饷鹤歌以答之",
            "作者": "程敏政",
            "内容": "仙禽一夕乘风至，清气朝来满庭次。见客驯然了不惊，学舞时时鼓双翅。\n丹砂入顶色犹浅，一声更有凌云思。我家生男一月馀，每遇高人出相示。\n皆云骨相如长郎，坐上啼声已堪试。犀钱玉果竞相投，随俗惟应悦姬侍。\n司经大夫公远后，辍自润笔来相贽。谓此鹤龄千岁长，眼中定欲徵君嗣。\n大夫久作瀛洲仙，许我平生可同志。顶砂疑是鹤前身，令器而今已三四。\n松阴永日相和鸣，螽羽开祥岂无自。乃知此鹤最宜人，茅君本号还丹使。\n山鸡野鹜竟何有，大笼满贮长安肆。中年不顾縻好爵，看鹤生孙乃吾事。\n两郎他日弄雏成，再拜还酬大夫赐。"
        },
        {
            "标题": "吕公洞",
            "作者": "程敏政",
            "内容": "石洞知何代，门当玉涧湾。潮音疑可听，仙驾杳难攀。\n暗穴深通海，危亭上据山。吟身贪纵步，遥带夕阳还。"
        },
        {
            "标题": "樊驸马大振受诏典禁旅宿卫",
            "作者": "程敏政",
            "内容": "喜承恩领殿前军，玉立长身迥出群。纪胜有时传白雪，奉宸终日侍红云。\n金符旧勒蛟螭篆，宝剑新装锦绣文。讲幄故人先定约，宫壶春露待同醺。"
        },
        {
            "标题": "八里湾复会亚卿同行至开河驿始别",
            "作者": "程敏政",
            "内容": "客路重逢喜倍增，几人相好是心朋。爱君才似鸡群鹤，笑我船同骥尾蝇。\n别思渐浓频唤酒，和章难续更挑灯。薰风有约陪鸳序，忠告时时得敬承。"
        },
        {
            "标题": "送李宗仁太守赴延安",
            "作者": "程敏政",
            "内容": "麟符分部岁华多，汉吏谁优政事科。直北朝廷瞻紫极，迤西封域近黄河。\n忧民屡听芝泥诏，乐土终传麦秀歌。珍重范韩勋业地，旧题崖石待重磨。"
        },
        {
            "标题": "宿杨干寺有先公题诗刻 其二",
            "作者": "程敏政",
            "内容": "联镳来过远公房，一上高楼百虑忘。坐近虚檐同听雨，匕翻宿火自添香。\n上人作供时兼酒，学士谈禅欲借床。为报登临须早发，呼童乘夜理山装。"
        },
        {
            "标题": "送张黄门经两广盘粮",
            "作者": "程敏政",
            "内容": "手持黄纸下红云，祖席东风酒半醺。总道使华当盛选，谁将边粟付虚文。\n行程烟火蛮中市，候馆旌旗岭外军。青琐再登知隔岁，皂囊频达九重闻。"
        },
        {
            "标题": "宿杨干寺有先公题诗刻 其一",
            "作者": "程敏政",
            "内容": "先公曾此驻安车，屈指年光二十馀。老衲屡更新寺主，閒云长锁旧岩居。\n寻缘邂逅山中客，感昔摩挲石上书。寒雨画廊凝立久，不禁清泪湿衣裾。"
        },
        {
            "标题": "送李黄门孟阳出使占城",
            "作者": "程敏政",
            "内容": "壮君行色晓匆匆，万里天南使节通。银汉放槎占夜斗，炎荒迎敕领春风。\n恩裁赐服云生锦，诗贮归装月贯虹。李揆才名今第一，定知丰采动蛮中。"
        },
        {
            "标题": "何氏丈莲卷",
            "作者": "程敏政",
            "内容": "异方传得卖花翁，照水能开一丈红。色靓铅华朝带雨，香生帘幕夜含风。\n护妆合遣遮纨扇，侑客长应剪碧筒。闻说主人真好事，不辞题句慰芳丛。"
        },
        {
            "标题": "赐庄八景为周草亭驸马作 其二 地分云囿",
            "作者": "程敏政",
            "内容": "割取东皋一半青，主家恩泽重王庭。绮檐绣户看花地，犹有先朝揽胜亭。"
        },
        {
            "标题": "古诗三十六句寄君谦仪部奉寓怀思云山迢遥不我遐弃春鸿在望用傒好音",
            "作者": "程敏政",
            "内容": "舣舟阊门下，揽衣涉南濠。居人爱杨子，力任细书劳。\n手校日弗给，续晷焚其膏。坐令书满家，一一排干旄。\n丽藻并奇字，史汉兼庄骚。剖击无终穷，人徒识仪曹。\n焉知漆雕意，古学非时髦。有如万里鸿，妙与江云高。\n又如幽兰芳，嫣然媚衡皋。恭惟圣所传，慎此义利操。\n明明君子心，道体求丝毛。忧违乐乃行，不负人中豪。\n巨舰乘安流，向尔空飞涛。芸编亦自幸，非君孰吾遭。\n岂若夸毗子，悻然立蓬蒿。相去日已远，令我心郁陶。\n故人颇谐寡，聊饮玉色醪。题诗寄濠上，临风愧投桃。"
        },
        {
            "标题": "送徐大参公肃还河南 其一",
            "作者": "程敏政",
            "内容": "与君前后入都城，才得论心又送行。亭上朔风消酒力，道中寒月听车声。\n来朝远上南山寿，去路回瞻北斗明。洛下人家应慰藉，春光先近一阳生。"
        },
        {
            "标题": "送徐大参公肃还河南 其二",
            "作者": "程敏政",
            "内容": "衣冠来集衍公房，离合纷纷此一觞。盛世与君心共赫，少年惭我鬓初苍。\n公车恨少三千牍，宦辙惊踰二十霜。胜会有盟堪再续，疏慵还得藉馀光。"
        },
        {
            "标题": "五月十二日骑马北城堤上有感",
            "作者": "程敏政",
            "内容": "北郭薰风散马蹄，绿杨千树水禽啼。蓬莱拥翠承金阙，太液分香绕玉堤。\n去国不知人老大，临流还识路东西。红尘白发诗情减，缓策吟成日向低。"
        },
        {
            "标题": "题英雄夺锦图",
            "作者": "程敏政",
            "内容": "天外苍鹰决云下，山麓玄熊亦惊咤。锦鸡势落双彀中，草偃风回不容罅。\n五羊赵王工羽毛，水墨孰与林良高。閒中作此有深意，不用千钱归水曹。\n水曹世家原古歙，三试场中三奏捷。英雄夺锦人争誇，斯士斯图正相协。\n呼童启轴悬中堂，青春白日生辉光。郢人燕说亦有道，远大相期君莫忘。"
        },
        {
            "标题": "武林写竹裴生奭求晚翠诗",
            "作者": "程敏政",
            "内容": "万紫千红不奈看，有名谁可结诗坛。惟馀笔下翛翛竹，解与幽人阅岁寒。"
        },
        {
            "标题": "寿仁里宗人景华时会统宗谱",
            "作者": "程敏政",
            "内容": "谱刻初成不世珍，寿筵遥动满堂春。相门根柢瞻乔木，仁里光阴祝大椿。\n晚福渐看周甲子，仙方何用守庚申。持觞伐鼓从今始，莫愧康衢古逸民。"
        },
        {
            "标题": "八月九日醉书 其二",
            "作者": "程敏政",
            "内容": "蟋蟀声残夜未央，醉怜明月绕虚廊。呼童整顿庭前竹，莫共青青蔓草长。"
        },
        {
            "标题": "太守似公召升大理少卿因次旧韵奉送四章 其一",
            "作者": "程敏政",
            "内容": "万里长安拱帝居，徵书来是几旬馀。律回小郡星将换，冻极阴崖日渐舒。\n美政才应苏弊瘵，高情仍不弃迂疏。民怀敢抵宸思切，可得攀留五马车。"
        },
        {
            "标题": "小诗六绝寄黟县汪令君 其三 谢惠麻姑酒",
            "作者": "程敏政",
            "内容": "分惠霜罂手自开，便惊春色逼人来。笺题重有麻姑字，添作高堂献寿杯。"
        },
        {
            "标题": "辋川图为段中贵题",
            "作者": "程敏政",
            "内容": "右丞家住东南麓，石径盘云走川曲。山亭冰榭连数村，物色依稀画难足。\n右丞一去今几尘，披图忽见终南春。水榭山亭渺何许，却道园林都逼真。\n真耶画耶两陈迹，秀句翻成北山榭。当时习静亦少人，诗板寥寥仅裴迪。\n孟城坳近华子岗，芙蓉花乱辛夷香。青莎濛濛鹿群过，白石齿齿滩声长。\n椒园栅锁山梁右，竹馆门开野塘口。几多幽胜落荒寒，泉石遭逢正非偶。\n文昌好古居凤城，胸中丘壑千金轻。宋摹唐本此第一，粉黛碌碌难为情。\n玩芳亭与临湖并，生意满前春烱烱。我欲颜之小辋川，看尽题诗啜新茗。"
        },
        {
            "标题": "太守似公召升大理少卿因次旧韵奉送四章 其二",
            "作者": "程敏政",
            "内容": "紫诏光临刺史居，列城山水及波馀。百年公论谁终掩，几处流人梦亦舒。\n魏阙云深鹓序近，歙州天远雁来疏。九重肯慰东南望，还共渔樵接鹭车。"
        },
        {
            "标题": "游月河寺次韵顾光禄 其二",
            "作者": "程敏政",
            "内容": "一径曲通河，经春土脉和。破篱编苇密，老圃种花多。\n惠远还能笑，昌黎不解歌。题名人半老，莫更问谁何。"
        },
        {
            "标题": "中伏日西风大作三日昼寒太守李昂重建",
            "作者": "程敏政",
            "内容": "暑气方全盛，秋风忽大来。庭柯雕翠色，书案积黄埃。\n病欲披新絮，愁思拨旧醅。遥知田舍子，心事又成灰。"
        },
        {
            "标题": "和李太守悯雨诗十绝 其十",
            "作者": "程敏政",
            "内容": "眼中珠玉未为多，奈此忧民遣兴何。愿得天瓢一倾泻，笔端风雨共霶"
        },
        {
            "标题": "和李太守悯雨诗十绝 其六",
            "作者": "程敏政",
            "内容": "瓣香我欲叩苍天，处处民忧亦可怜。古歙未应愁地坼，三吴无计补天穿。"
        },
        {
            "标题": "和李太守悯雨诗十绝 其五",
            "作者": "程敏政",
            "内容": "云上东山雨脚生，耳边长误认溪声。谁言逐客浑閒事，一种难忘畎亩情。"
        },
        {
            "标题": "和李太守悯雨诗十绝 其四",
            "作者": "程敏政",
            "内容": "斋心露祷倏经旬，一抚焦枯一怆神。闻说道中停辔日，屡将甘苦问疲民。"
        },
        {
            "标题": "和李太守悯雨诗十绝 其七",
            "作者": "程敏政",
            "内容": "十诗愁绝寄情深，字字分明道苦心。薄税轻徭眼前事，拟将方寸作甘霖。"
        },
        {
            "标题": "和李太守悯雨诗十绝 其九",
            "作者": "程敏政",
            "内容": "吟筒来自雨师坛，十里澄溪路淼漫。一为田翁传好语，郡侯清德似刘宽。"
        },
        {
            "标题": "和李太守悯雨诗十绝 其三",
            "作者": "程敏政",
            "内容": "祝告频繁只自尤，精诚何待舞雩求。心期挽得银河水，一洗穷檐万斛愁。"
        },
        {
            "标题": "和李太守悯雨诗十绝 其一",
            "作者": "程敏政",
            "内容": "手指庭柯绿未乾，心悬民瘼古来难。一时悯雨传新咏，肉食何人耻宴安。"
        },
        {
            "标题": "和李太守悯雨诗十绝 其二",
            "作者": "程敏政",
            "内容": "暂屈渊龙起怒雷，三农忧色未全开。休言小雨微沾足，原自贤侯一念来。"
        },
        {
            "标题": "和李太守悯雨诗十绝 其八",
            "作者": "程敏政",
            "内容": "东阡南陌语叮宁，旱魃何能抵福星。枯槁半回仍大慰，秋禾连亩翠亭亭。"
        },
        {
            "标题": "盆池莲盛开",
            "作者": "程敏政",
            "内容": "盆池荷叶似人长，菡萏开成品字妆。无奈一春离思苦，赏心空负碧筒香。"
        },
        {
            "标题": "听涛篇",
            "作者": "程敏政",
            "内容": "朝听涛，谢公墩，暮听涛，莫愁村。小涛碌碌如鲸翻，大涛殷殷如雷奔。\n老人来听日忘倦，坐久不觉苔矶温。旁人借问听何有，川上之趣不可论。\n老人本是林宗孙，江东旧业诗书存。朱颜采采映华发，芙蓉为佩芝为飧。\n管弦那肯涴双耳，祇来江上清尘烦。六朝遗事渺何许，两岸石齿馀苔痕。\n逢人不惊爱沙鸟，向舟忽拜随江豚。太平行乐输此老，安得佳致梅花樽。\n壮哉有子南溟鲲，凌风势与孤凤鶱。他日鼓鬣登龙门，姓名一日闻天阍。\n老人听此应更喜，寿与江水同沄沄。"
        },
        {
            "标题": "送三原王天锡赴南京右府都事 其四",
            "作者": "程敏政",
            "内容": "万仞钟山入望高，官閒宁复簿书劳。传家见说惟诗礼，不用登坛受六韬。"
        },
        {
            "标题": "和严大用尚宝归省诗韵 其二",
            "作者": "程敏政",
            "内容": "椿翁同行几人存，莲社诗盟可重温。儤直久劳千里梦，归宁新沐凡重恩。\n游尘不染金陵道，佳气长浮白下门。知有凤池高咏在，不须重数莫愁村。"
        },
        {
            "标题": "送唐秀才还曹州",
            "作者": "程敏政",
            "内容": "别路惊残暑，行人发去舟。一经传载记，千里向曹州。\n馔会芹宫晓，香分桂殿秋。宾鸿声渐近，随处莫登楼。"
        },
        {
            "标题": "巡按赵侍御招饮宪台清风亭",
            "作者": "程敏政",
            "内容": "百舌声中春意深，小亭随步晚登临。千年胜地姑苏志，一代清风御史箴。\n傲岁花如图上见，乐池鱼向镜中沈。论文雅会匡时语，不觉残阳转树阴。"
        },
        {
            "标题": "自金山口奉送孝穆太后仝葬茂陵",
            "作者": "程敏政",
            "内容": "金山直北启玄堂，黯淡风云曙色凉。翠辇忽扶双凤出，祎衣还从六龙翔。\n姜嫄祀举坤仪重，妫汭波均庆泽长。孝穆大名知不朽，万年哀册庙中藏。"
        },
        {
            "标题": "十一月偶至南山黄落颇甚夜宿闻雨作",
            "作者": "程敏政",
            "内容": "清溪浅可涉，朔气动原野。数日与山别，残菊不盈把。\n多病恒鲜欢，新篘谢杯斝。夜寒梦屡续，凉雨忽鸣瓦。\n俯仰天地中，流光疾于马。纷纷岁将晏，稍幸世缘寡。\n上想云谷仙，幽怀浩难泻。"
        },
        {
            "标题": "和石城学士韵送馀姚贾尹宗锡南还",
            "作者": "程敏政",
            "内容": "城东开宴送离人，笑语风生满座春。贾父政声今卓异，右军词翰几清真。\n倡酬句与花争发，去住情随酒共亲。召命有期登宪府，姓名先已达严宸。"
        },
        {
            "标题": "哭亡弟克宽于南山堂僧舍",
            "作者": "程敏政",
            "内容": "寸心如折泪如麻，恨杀鸰原日易斜。黄卷有期承世业，朱颜无分乐年华。\n佛前已悟身为幻，梦里长惊目是花。千里远来多为汝，有灵今夕定还家。"
        },
        {
            "标题": "八月二十一日饮城东夏氏园",
            "作者": "程敏政",
            "内容": "城东全不觉秋来，小饮新亭罨画开。池跃一丸惊弄水，云随双屐笑登台。\n园争洛下谁当胜，曲愧巴中我未才。斜日尚牵馀兴在，马蹄沿路踏莓苔。"
        },
        {
            "标题": "发河间出南门拜外祖林处士墓遂至舅家饮别",
            "作者": "程敏政",
            "内容": "骑出瀛东门，朔气侵衣裳。岿然外家冢，枕此官道傍。\n下马一顿首，草木寒无光。去茔数举武，升我舅氏堂。\n舅年六十馀，鬓发惊苍浪。老妗悲且喜，叩我家事详。\n贱子再拜言，有亲天一方。晏岁东南征，岐路多风霜。\n忆昔四小甥，玉立森成行。岂期中道间，少者多沦亡。\n人生若电火，展转摧中肠。矧兹远行役，聚散安可常。\n但愿母家好，庆远流弥长。尽此酒一尊，别泪纷瀼瀼。\n去住两凝睇，古木留残阳。"
        },
        {
            "标题": "瓜州遇同年鲍栗之通判二绝 其一",
            "作者": "程敏政",
            "内容": "满路人称鲍叔贤，一尊相见暮江边。长安陌上看花处，回首春风十四年。"
        },
        {
            "标题": "瓜州遇同年鲍栗之通判二绝 其二",
            "作者": "程敏政",
            "内容": "楚山如画水如蓝，乡思纷纷渐不堪。今夜瓜州滩上宿，便从江北梦江南。"
        },
        {
            "标题": "题张修撰养正所藏王舜耕山水画",
            "作者": "程敏政",
            "内容": "山东老人王舜耕，平生与山如有情。左涂右抹何草草，却似真山被山恼。\n山西太史留侯孙，爱山自谓山可飧。坐中忽有青万矗，终日仰看看不足。\n我来把玩未始奇，真山假山远莫知。天风惨澹动林壑，浮岚积翠空淋漓。\n斗壁飞流下深树，暗响潺潺不知处。两厓中断一桥通，谁结茅庐傍山住。\n老人一去何当还，太史心胸如此山。题诗不尽画中意，梦落齐州苍翠间。"
        },
        {
            "标题": "元夕灯诗十首应制 其三 金莲",
            "作者": "程敏政",
            "内容": "内前花炬刻金莲，彻送儒臣事漫传。此夕一枝光照夜，顾因观赏监当年。"
        },
        {
            "标题": "次韵李宾之侍讲庆成宴上作",
            "作者": "程敏政",
            "内容": "门宴分行首从官，内前随例奉宸欢。衣联锦兽晴偏见，漏咽铜龙午未乾。\n羽戚两阶成化久，风云千载际时难。桂坊敢负平生操，汉策分明戒史丹。"
        },
        {
            "标题": "赠李士敬锦衣进署千户",
            "作者": "程敏政",
            "内容": "绿鬓朱颜太师子，清晓彤庭拜恩旨。一日诏领千人军，总道太师今不死。\n太师勋德天下闻，遗编满架留香芸。诗书韬略付两子，池上凤雏原不群。\n伯氏才华重司玺，君也奇功著边鄙。由来难弟复难兄，世家谁及南阳李。\n居然隽爽薄贵游，凛如雕鹗横高秋。观君骨相岂凡种，积善自古生公侯。\n几许青年美声价，广坐稠谈不相下。金门夜直分虎符，玉陛晨趋候龙驾。\n白马锦衣光射人，东风满路飞香尘。天家雨露今更渥，勉图莫负嫖姚身。\n老生旧是门墙士，半世归耕本无似。酒酣击节成短歌，万里云霄壮君志。"
        },
        {
            "标题": "予马与司言之马既脱羁靮遂相情好于绿阴青草间有感而作",
            "作者": "程敏政",
            "内容": "绿柳郊园百亩长，两驹初脱紫游缰。翻身顾影交相惜，骈耳嘶风喜欲狂。\n浑似弟兄联伯仲，不须牝牡辨骊黄。何人驽骥能相挈，为写薰风苜蓿场。"
        },
        {
            "标题": "陪欧阳令君奠故宋尚书金忠肃公墓并立石表",
            "作者": "程敏政",
            "内容": "桂浆三奠陇云寒，共识贤侯此意难。泉下屡更新岁月，人间谁问古衣冠。\n青山再下樵苏禁，白石重将姓字刊。拟有颂声传故事，无边光彩动林峦。"
        },
        {
            "标题": "五月十二日公署后园偶步",
            "作者": "程敏政",
            "内容": "堂西亭子大于瓢，一雨才晴暑半消。几日不来亭上坐，拥阶蒿梗绿齐腰。"
        },
        {
            "标题": "张廷芳李若虚二宪副及江廷诸宪佥约游西湖左时翊大参后至得联句十首时成化癸夘三月三日也 其十",
            "作者": "程敏政",
            "内容": "维舟重憩藕花居，湖水湖山故恼予。纱帽不妨风外侧，尘襟都向雨中舒。\n满天暝色催诗急，绕座春光入醉馀。游倦莫愁归路远，涌金门外有轻舆。"
        },
        {
            "标题": "送都水姚懋明主事改任南京仪制",
            "作者": "程敏政",
            "内容": "曾向青源识俊髦，恩除重下为均劳。留都官爱新仪部，驿路人迎旧水曹。\n千里长安随日近，万年钟阜入云高。宦情乡思谁兼得，莫惜离亭尽浊醪。"
        },
        {
            "标题": "文渊阁大学士彭先生哀挽",
            "作者": "程敏政",
            "内容": "廊庙忧深病亦深，西风庭木动悲吟。文星一殒嗟何极，哀诏频颁似不禁。\n三馆尚闻修宋史，八方空复望商霖。平生忠孝封章在，不负先皇策士心。"
        },
        {
            "标题": "竹间冻雀图",
            "作者": "程敏政",
            "内容": "冻羽飞鸣下笔难，坐疑声绕竹枝寒。良工趣在芭蕉雪，莫向筼筜作意看。"
        },
        {
            "标题": "送同年戴时中侍御谪判雅州",
            "作者": "程敏政",
            "内容": "一尊清晓钱行轩，又见名流出宪垣。南北暂为今度别，卷舒还诵昔人言。\n怒江舟楫经三峡，绝塞弓兵控六番。莫谓相忘天万里，九霄恩露不胜繁。"
        },
        {
            "标题": "寄平江总戎二绝 其一",
            "作者": "程敏政",
            "内容": "出门终日犯尘喧，致主无才愧掖垣。忽遇北风淮上雁，不胜清思绕东园。"
        },
        {
            "标题": "送平江伯陈公奉诏治水张秋",
            "作者": "程敏政",
            "内容": "薰风铙吹发连舻，入眼惊涛化坦途。令肃河防新铸印，功成邦计旧分符。\n世家不数酂侯传，幕府长披禹迹图。宽取圣忧归及早，可容旌节滞江湖。"
        },
        {
            "标题": "太白骑鲸图",
            "作者": "程敏政",
            "内容": "长庚何罪谪九天，堕地亦作人中仙。吐词如神醉不死，江山落魄惊无前。\n采石矶头弄明月，醉眼浑疑烂银阙。翻身却入冯夷宫，铁网珊瑚任攀揭。\n阳侯知此太白精，奉归帝所无留行。青冥风露九万里，掉尾独跨横山鲸。\n花鸟纷纷渺尘海，千古骚人忆丰采。画图想像知有无，赢得旁观小儿骇。"
        },
        {
            "标题": "朴庵先生何公哀挽八章 其二",
            "作者": "程敏政",
            "内容": "曾从江上拾遗金，瓦砾相轻见道深。野史有人应作传，世人谁是古人心。"
        },
        {
            "标题": "朴庵先生何公哀挽八章 其六",
            "作者": "程敏政",
            "内容": "山中逃暑睡方甜，门外于菟识孝廉。寿到古稀仍过七，老天明示吉人占。"
        },
        {
            "标题": "十一月廿七日送士敬至浦口别后赋此",
            "作者": "程敏政",
            "内容": "一尊倾尽下江楼，带郭晴岚午未收。树杪天长围石岭，竹根溪浅露沙洲。\n隔林烟火三家市，下水风帆一叶舟。相送远游惊岁晚，不禁离思逐东流。"
        },
        {
            "标题": "成化十九年二月一日浦口与王文明太守诸公别",
            "作者": "程敏政",
            "内容": "冠盖追随出练江，山花盈路酒盈缸。早归肯负王孙草，迟去终怀父母邦。\n暂补一番鳌禁直，愁听三叠渭城腔。寸心亦与诸贤共，廊庙江湖两未降。"
        },
        {
            "标题": "未至普照寺道中作",
            "作者": "程敏政",
            "内容": "石梁湾曲水沉沉，路下峰腰半不禁。风外茶烟知寺近，云中鸡唱觉村深。\n病多宜享山林福，才薄难胜利济心。且为渔樵增故事，临流先续采芝吟。"
        },
        {
            "标题": "朴庵先生何公哀挽八章",
            "作者": "程敏政",
            "内容": "行比先民老更成，耻随流俗竞浮荣。家山日暮愁云起，留得庵居朴字名。"
        },
        {
            "标题": "朴庵先生何公哀挽八章 其四",
            "作者": "程敏政",
            "内容": "孔墙东畔起高楼，望见宫前泮水流。家训有劳人共指，都台声价重宸旒。"
        },
        {
            "标题": "朴庵先生何公哀挽八章 其七",
            "作者": "程敏政",
            "内容": "曾受清朝御史封，华颠乌帽见真容。坟前更竖苍崖石，待取鸾书下九重。"
        },
        {
            "标题": "朴庵先生何公哀挽八章 其八",
            "作者": "程敏政",
            "内容": "敕葬恩深动一时，松楸长系百年思。几筵况有奎文在，不用人歌薤露诗。"
        },
        {
            "标题": "浙江参议卢君雍葬其父爱竹君于枥山庐于墓左产芝十二茎其婿编脩倪君岳求予诗",
            "作者": "程敏政",
            "内容": "老人开轩旧爱竹，令子庐墓新生芝。岁寒节操凛未已，三春和气钟于斯。\n土屋深深枥山底，十二天然朵云蕊。孤绝难同众草芳，色映薇花照江水。\n回望谢庭花满烟，儿孙玉立如芝妍。古人孝感非浪语，至性由来天所怜。"
        },
        {
            "标题": "成化甲午冬十二月二十一日祈雪斋居适吴兴沈用宾寓宿公署分韵得西字",
            "作者": "程敏政",
            "内容": "寓公清致本苕溪，借榻三回听晓鸡。出韵令严诗律险，弹棋人倦子声低。\n清斋坐合金兰契，法从班联玉笋齐。雅集又成新故事，独怜才愧庾安西。"
        },
        {
            "标题": "东园复请游天宁寺席上联句",
            "作者": "程敏政",
            "内容": "石径盘回万木中，寺门惟许白云通。参差楼阁烟霞古，晻映溪山户牖空。\n坐久塔铃还自语，诗豪床笔喜相同。兴来隔渡频呼酒，醉里看花更徙筇。\n啼鸟数声檐外树，归帆一叶雨边风。茶瓜留客全忘暑，泉石娱人正未穷。\n地迥百年初胜赏，僧忙半日总群公。飘蓬湖海怜双鬓，结草田园方寸衷。\n欲就佛龛灯下宿，萍踪那复计西东。"
        },
        {
            "标题": "钱舜举清晖堂所写戏婴图为临淮顾谦赋",
            "作者": "程敏政",
            "内容": "海榴花开白日长，绣屏十二云锦张。沉沉午漏下初刻，搔头不整慵来妆。\n一姬南面金缕裳，两姬夹侍相颉颃。颀然围坐看儿戏，斑管雕弧堆象床。\n三姬鼎足如雁行，玉阶随步鸣双珰。以口抚婴爱入骨，笑语彷佛闻昭阳。\n一姬下坐收锦裆，洗儿自与浇兰汤。娟娟秀若化生子，银盆水煖芙蓉香。\n一姬转盻殊未央，拭巾在手明吴霜。小鬟两两意閒适，纨扇不动薰风凉。\n苕溪画史推钱郎，柔思独步丹青场。摩挲旧本岂易得，流传远自清晖堂。\n才人不说顾长康，鉴赏欲博千金强。《螽斯》、《麟趾》尚可作，为君击节歌周王。"
        },
        {
            "标题": "寄孙挥使千户侯",
            "作者": "程敏政",
            "内容": "辕门开近歙山阿，日日投壶事雅歌。养士渐能谙礼乐，逢时全不用干戈。\n梦长绕阙心何壮，住久随乡语半讹。犹记前时相别处，一丛车骑绕临河。"
        },
        {
            "标题": "阎文振方伯王景端都阃诸公邀饯灵隐寺 其一",
            "作者": "程敏政",
            "内容": "钱塘门外日初红，万顷湖光一镜空。白塔苍松山向背，画船垂柳路西东。\n放生字认唐遗碣，行在名传宋故宫。吊古有情诗不逮，一林啼鸟自春风。"
        },
        {
            "标题": "郡守李公请宴谯楼上四首 其二",
            "作者": "程敏政",
            "内容": "白苧衣轻雨乍收，偶来乘兴一登楼。不知身在空中坐，但觉云从脚下流。\n附郭谁开新绿野，隔溪人指旧丹丘。谪仙诗墨今何在，想像骑鲸汗漫游。"
        },
        {
            "标题": "虎跑泉和宣溪韵",
            "作者": "程敏政",
            "内容": "于菟犹踞薜萝屏，须识名泉本地灵。调水可怜人更癖，濯缨谁遣梦初醒。\n魏公字簇山花艳，苏老诗镵石藓青。泡影果缘僧咒起，欲将真伪勘图经。"
        },
        {
            "标题": "寿邳州致仕都督韩公八十",
            "作者": "程敏政",
            "内容": "纳节归来二十秋，丹心犹在雪盈头。口传豹略勋名远，身赐龙衣宠眷优。\n寿域拟过周尚父，辕门相近汉留侯。贤郎接武先诸将，新总军储十万舟。"
        },
        {
            "标题": "清明日喜埙子至自南山",
            "作者": "程敏政",
            "内容": "四度清明节，今年觉更轻。杏花春雨后，喜尔到山城。"
        },
        {
            "标题": "送冯宪副佩之提学江西",
            "作者": "程敏政",
            "内容": "久在秋曹熟教刑，故宜持节下传经。孔门化泽春分雨，商序文光夜瞩星。\n莲社情多留别句，宪台官重省心铭。西江雅望君无负，腰带横金两鬓青。"
        },
        {
            "标题": "题扇赠冯盛时贡士",
            "作者": "程敏政",
            "内容": "三十年来研席同，一尊才见又西东。看花有待重来日，预买都城十丈红。"
        },
        {
            "标题": "宗侄贡士式之求诗寿岩镇方翁七十",
            "作者": "程敏政",
            "内容": "七十年来气尚豪，红颜如画映霜毛。佳辰满酿山中秫，晚岁曾餐海上桃。\n童子喜提如意舞，老人光并少微高。亲朋欲助长生颂，为染宣城玉兔毫。"
        },
        {
            "标题": "金山七咏 其二 妙高台",
            "作者": "程敏政",
            "内容": "东风留客棹，白日此登台。帆影来无际，江声去不回。"
        },
        {
            "标题": "中都形胜",
            "作者": "程敏政",
            "内容": "境当南北建中都，形胜遥应古亦无。四望河山围太寝，仰知天地肇皇图。\n复田万世还过汉，开国元年尚纪吴。立马临淮城下路，五云回首欲嵩呼。"
        },
        {
            "标题": "杨叔瓛地官挽歌六章 其四 庐墓处",
            "作者": "程敏政",
            "内容": "白石青松路不迷，隐君坟上路萋萋。当时苫块藏身处，犹说慈乌绕树啼。"
        },
        {
            "标题": "有感次高夏官克明韵二首 其一",
            "作者": "程敏政",
            "内容": "年来閒却旧岩扃，僮仆应嫌鹊未灵。二顷墨庄心已足，几人尘海梦初醒。\n愁侵病骨须先白，春入天涯草更青。感子投琼意何限，愧无佳什付奚丁。"
        },
        {
            "标题": "断石村",
            "作者": "程敏政",
            "内容": "大星何日坠沧浪，点破风前一镜光。野棹偶来幽涧侧，古诗谁刻断崖傍。\n丹梯恐蹑苍苔滑，云碓时舂白稻香。西望欲穷山尽处，石人峰倚暮天长。"
        },
        {
            "标题": "九日断石登高",
            "作者": "程敏政",
            "内容": "何处登高把一杯，青山矶上旧溪台。半崖薜荔诗龛在，两岸芙蓉画障开。\n随地更寻佳菊赏，野人争喜病夫来。西风落帽身长健，短发萧萧亦快哉。"
        },
        {
            "标题": "断石联句",
            "作者": "程敏政",
            "内容": "瘦石初来断石游，须容吾辈共仙舟。诗怀浩荡天留景，酒令循环客算筹。\n绝壁雨馀苍藓合，澄潭风定碧波收。眼前无限登临兴，十幅归帆已挂秋。"
        },
        {
            "标题": "舟中清明有感寄克俭弟",
            "作者": "程敏政",
            "内容": "兄弟而今一半存，想君愁上鹡鸰原。纸钱麦饭南山路，死别生离两断魂。"
        },
        {
            "标题": "月夜渡清流关",
            "作者": "程敏政",
            "内容": "壁立万仞清流山，横截万古清流关。人间险固不可少，老天生此青孱颜。\n平生细读五朝史，柴郎亦是奇男子。斩关缚取二将军，点捡真人入驱使。\n我来吊古当穷冬，阴崖草木号天风。当时战处杳无迹，惟有明月留山中。\n圣代车书会同久，此地无劳置官守。长歌一曲下关来，夜市还沽酿泉酒。"
        },
        {
            "标题": "吴江驿得司马通伯侍御书",
            "作者": "程敏政",
            "内容": "小住虹桥下，翩然得素书。麈谈如见子，笔阵久降予。\n山雨朝酲后，江花晚眺馀。鉴湖真有约，归日办篮舆。"
        },
        {
            "标题": "庆赵竹溪先生子登科兼有弄璋之喜",
            "作者": "程敏政",
            "内容": "鹊声频送喜，佳气集高门。桂籍初登子，兰阶更得孙。\n极知天有意，谁谓善无根。多少归田乐，相期颂达尊。"
        },
        {
            "标题": "题吴世良逊斋卷",
            "作者": "程敏政",
            "内容": "终身让步不枉百，一忿忘亲真大惑。眼中能逊属伊谁，万古让王称至德。\n三吴故地多王孙，新安亦数延陵村。君家分住雁溪上，隐然乔木当高门。\n大字浓书作斋扁，祖德遥遥日星显。贾舶商车声利场，无竞为心似君鲜。\n轩堂处处嘉名新，华实相符今几人。当仁不让岂终逊，学海茫茫须问津。"
        },
        {
            "标题": "杨叔瓛地官挽歌六章 其六 乐丘",
            "作者": "程敏政",
            "内容": "乐丘遥枕暮云寒，一日全归事最难。赢得墓前新石在，铭文留与后人看。"
        },
        {
            "标题": "上林清趣卷为嘉蔬署丞兼林衡署事宗侄京赋 其一",
            "作者": "程敏政",
            "内容": "绿树阴阴百鸟啼，上林遥在帝城西。一官向此开清署，赢得新篇取次题。"
        },
        {
            "标题": "林泉清趣卷为古林黄思复题",
            "作者": "程敏政",
            "内容": "散发长林下，洗耳清泉中。黄君亦佳士，不沾游冶丛。\n得句写松雨，呼酒翻荷风。未觉白日晚，正喜红尘空。\n人生穹壤间，所乐恒不同。扰扰鸡鹜场，伊谁识冥鸿。\n我方驾黄犊，世网不受笼。浩渺寒溪湾，上有一亩宫。\n掬水饫真味，种树歌新功。君当入吾社，渔牧随西东。"
        },
        {
            "标题": "上林清趣卷为嘉蔬署丞兼林衡署事宗侄京赋 其六",
            "作者": "程敏政",
            "内容": "青李来禽贡尚方，朱篮黄帕屡分尝。天涯为子题诗句，惭愧非才负宠光。"
        },
        {
            "标题": "上林清趣卷为嘉蔬署丞兼林衡署事宗侄京赋 其二",
            "作者": "程敏政",
            "内容": "畦菜青青苑果红，宦途清绝市尘空。五风十雨开园后，来往人行罨画中。"
        },
        {
            "标题": "上林清趣卷为嘉蔬署丞兼林衡署事宗侄京赋 其三",
            "作者": "程敏政",
            "内容": "不比前朝贡荔枝，晚菘春韭绿参差。官閒有趣无宣索，万岁君王旰食时。"
        },
        {
            "标题": "上林清趣卷为嘉蔬署丞兼林衡署事宗侄京赋 其五",
            "作者": "程敏政",
            "内容": "心地清如镜水波，官中从尔较催科。遥知此后弹冠日，随处春风趣益多。"
        },
        {
            "标题": "上林清趣卷为嘉蔬署丞兼林衡署事宗侄京赋 其四",
            "作者": "程敏政",
            "内容": "苑中应起借乌轩，每汲沙泉学灌园。辇路草长巡幸少，清时谁竞啬夫言。"
        },
        {
            "标题": "七月朔时享陪祀太庙听传制遣祭历代帝王陵阴雨陡晴诗以志喜",
            "作者": "程敏政",
            "内容": "剑佩锵锵得步从，君王仁孝此忻逢。箫韶迭奏终三献，玉帛将诚下九重。\n朝祭一时交换服，起居今夕两闻钟。无端风雨成新霁，天日光华仰圣容。"
        },
        {
            "标题": "赵梦麟员外琼林醉归图",
            "作者": "程敏政",
            "内容": "甲榜传高第，春风入北颜。琼林沾醉出，紫陌看花还。\n巾服存唐制，官仪簉汉班。莫将经济策，相愧画图间。"
        },
        {
            "标题": "琼岛春云应制",
            "作者": "程敏政",
            "内容": "五色氤氲晓未开，一春长绕玉峰来。成祥顷刻非无意，行雨分明是有才。\n御气远通花萼殿，灵根偏护柏梁台。望中忽感从龙念，恐有遗贤在草莱。"
        },
        {
            "标题": "赐庄八景为周草亭驸马作 其六 槐院秋蝉",
            "作者": "程敏政",
            "内容": "槐影沉沉翠不流，可人情景最宜秋。西风欲净红尘耳，一派蝉声未肯休。"
        },
        {
            "标题": "秋日病中",
            "作者": "程敏政",
            "内容": "我本山泽臞，不奈尘事扰。趋朝与儤直，长时失昏晓。\n况此疾侵寻，药裹讵能了。颓然卧一榻，颇似安巢鸟。\n衷肠杂云乱，苦恨知者少。推窗一延伫，黄叶坠林杪。\n寒蝉固切切，砧韵亦袅袅。羁怀苦难释，所思在江表。\n何时促归装，天长塞鸿杳。"
        },
        {
            "标题": "李侯新作秋水亭可望松萝诸山客有遗之沈石田画者正会此意",
            "作者": "程敏政",
            "内容": "蓦地萝山为写真，石田毫素妙通神。閒来秋水亭中坐，便是丹青个里人。"
        },
        {
            "标题": "赠欧阳令君十二咏并引 其八 美联芳",
            "作者": "程敏政",
            "内容": "羡君好昆玉，次第起黄甲。平生春秋学，衮钺共书法。\n宛如双凤雏，瑞此文教洽。矗矗青云间，高举力不乏。\n诗梦恊春草，词源倒秋峡。持之问苏公，才名可相压。"
        },
        {
            "标题": "珍侄求诗赠萧挥使奉表入贺还温州",
            "作者": "程敏政",
            "内容": "闻道英姿有父风，一函称庆大明宫。忽瞻夜斗辞都下，远溯春涛向浙东。\n征旆小分官柳绿，离觞清浥渚花红。无由识面东风里，试子论文说剑中。"
        },
        {
            "标题": "驱车上东门行",
            "作者": "程敏政",
            "内容": "雉堞连云起，秦城属汉家。更无丞相犬，犹有故侯瓜。"
        },
        {
            "标题": "题范良璧赞画说剑馀情卷 其一",
            "作者": "程敏政",
            "内容": "横槊赋诗骚将喜，赋诗退虏老兵嗔。不知阅武场中士，说剑馀情得几人。"
        },
        {
            "标题": "乡举同年会集武学得请字",
            "作者": "程敏政",
            "内容": "昔在京闱士，名录亦焕炳。偻指十六年，散居星耿耿。\n离合苦不常，相顾惜萍梗。薄言酒一卮，温此旧盟冷。\n武庠国东隅，良会惜幽屏。矧当履长节，君子受初景。\n居然杂遝来，曾靡费招请。乃知同袍人，不啻共庐井。\n笑谈既款浃，丰度益修整。辴然觥筹交，纷彼丝竹骋。\n浮生大块中，取乐几俄顷。天寒白日速，华烛坐堪秉。\n明明尊俎间，我愿事箴警。学哉加进修，仕者效忠鲠。\n务令吾榜人，一一尽苕颖。松节坚平生，蔗味期晚景。\n犬马齿最卑，窃禄秘书省。悠悠附骥心，阳春愧歌郢。"
        },
        {
            "标题": "愚乐庵为傅曰川太史乃尊赋 其一",
            "作者": "程敏政",
            "内容": "不辞提瓮灌山畦，绕屋江声似冉溪。却笑永州憔悴客，壶觞终日叹羁栖。"
        },
        {
            "标题": "九日怨十章 其十",
            "作者": "程敏政",
            "内容": "遍插茱萸少一人，苍苔白石已成尘。人生在世长如客，更结来生未了因。"
        },
        {
            "标题": "很石行",
            "作者": "程敏政",
            "内容": "北固山前两拳石，野花茫茫土花碧。大如昂犬三尺强，小似伏羔才一尺。\n云当汉末风尘红，老瞒势欲吞江东。桓桓帝胄孙讨虏，并坐此石论雌雄。\n想像时危屏人语，惨澹风云眇蛇鼠。赤壁成功指顾中，石上谁宾复谁主。\n乌林一捷荆州分，同奖王室收奇勋。小儿奸贪败盟好，舞智蹶我髯将军。\n汉鼎分明沦异姓，质子封侯甘伪命。可惜棱棱不解言，恨入江声寄馀兴。\n今逢一统天下王，铁瓮城中开阅场。将军中峙列万垒，此君却在城东方。\n我来适过城下路，停车摩挲日将暮。欲从故老借图经，为尔临风写长赋。"
        },
        {
            "标题": "祁州上巳与范嘉龙御史舟中小酌",
            "作者": "程敏政",
            "内容": "偶尔相逢泗水滨，一舟谁主复谁宾。论心久已同清白，不作平时祓禊人。"
        },
        {
            "标题": "任月山五王醉归图",
            "作者": "程敏政",
            "内容": "何处离宫春宴罢，五马如龙自天下。锦鞯蹀躞摇东风，不用金吾候随驾。彩策乌骓衣柘黄，颜赪不奈流霞浆。手戮淫昏作天子，三郎旧是临淄王。大醉不醒危欲堕，双拥官奴却鞍座。宋王开国长且贤，谁敢尊前督觞过。申王伏马思吐茵，丝缰侧控劳奚人。可怜身与马斗力，天街一饷流香尘。岐王薛王年尚少，酒力禁持美风调。前趋后拥奉诸兄，临风仿佛闻呼召。夜漏归时严禁垣，花萼楼中金炬繁。大衾长枕已预设，帝家手足称开元。我闻逸乐关成败，狗马沉酣示明戒。二公作诰五子歌，此意当时可谁解？仙李枝空人不还，王孙一日开真颜。鸰原终古存风教，珍重丹青任月山。"
        },
        {
            "标题": "壬子元日试笔四首 其一",
            "作者": "程敏政",
            "内容": "春到山城晓色鲜，放臣赢得病躯全。田庐拙似安巢鸟，岁月忙于下水船。\n爆竹已惊残腊尽，屠苏犹在几人前。天公一霁开佳兆，稍卜丰年胜去年。"
        },
        {
            "标题": "日出入行",
            "作者": "程敏政",
            "内容": "朝看红云出东海，暮看红日沈西山。西沈东出不自已，行人到此伤心颜。\n家居徽歙间，身缀蓬莱班。南亲闱兮北帝阙，古来忠孝两难尽，此途此去终来还。\n仰天戴日歌一曲，不觉清泪流潸潸。"
        },
        {
            "标题": "壬子元日试笔四首 其四",
            "作者": "程敏政",
            "内容": "童稚欢迎伯仲陪，沿城一饷可周回。到门不用投新刺，煖岁翻劳泼冻醅。\n日落鼓声还杂遝，雨晴山色转崔嵬。春来第一诗成处，野老庭中得瓮梅。"
        },
        {
            "标题": "壬子元日试笔四首 其三",
            "作者": "程敏政",
            "内容": "眼见增崇企德祠，重来不觉鬓成丝。阳和一转当今日，文运中兴仰盛时。\n谁起邹郎新换律，我惭洛党旧分支。寒阶草色无人会，伫立东风有所思。"
        },
        {
            "标题": "壬子元日试笔四首 其二",
            "作者": "程敏政",
            "内容": "渐及知非感二毛，履端佳庆遍江皋。八方共喜前星耀，万里遥瞻北斗高。\n蜜瓮酿春先试醉，短衣锄月敢辞劳。馀生已负酬恩地，惭愧君王旧赐袍。"
        },
        {
            "标题": "送杨维立侍读莅任南京",
            "作者": "程敏政",
            "内容": "特奉新恩旧所无，奎星光采映南图。暂分晓日鹓行侣，未觉春风雁影孤。\n江左诗盟添社友，关西经学盛门徒。不须对酒增离思，天遣才名重两都。"
        },
        {
            "标题": "寿仙图寿顺天马汝才通判乃兄汝明",
            "作者": "程敏政",
            "内容": "祈阊老者推黄发，京兆能官数白眉。瑞彩远随南极现，高情那愧北山移。\n黄钟律转知阳复，紫府图成与寿宜。看取凤雏昭世泽，不妨鸠杖乐期颐。"
        },
        {
            "标题": "过乳滩",
            "作者": "程敏政",
            "内容": "一棹迎风下乳滩，推篷忽得两奇观。高崖瀑水淙声远，盘石孤松堕影寒。\n仙境恨无同志赏，尘冠思向此中弹。他时梦想劳题句，不用千金买画看。"
        },
        {
            "标题": "送刑部郎中陈德修还南京用张汝弼驾部韵",
            "作者": "程敏政",
            "内容": "旗亭柳树拂颓墙，祖席朝来扫半堂。廿载不知游宦久，一春偏觉送人忙。\n东风似与归途便，流水何如别意长。执手难留陈仲子，锦帆回首正高张。"
        },
        {
            "标题": "尹先生入阁有诗次韵 其二",
            "作者": "程敏政",
            "内容": "六街欢动马蹄灰，共报先生入相来。兼傅青宫需大老，赞元黄阁藉英才。\n琪花瑞兆秋成稔，璧宿光腾夜色开。二十二年门下士，独惭疏劣负欧梅。"
        },
        {
            "标题": "尹先生入阁有诗次韵 其一",
            "作者": "程敏政",
            "内容": "云鹏遥转自天池，铃索铮然夜已知。相业待谁参燮理，圣心从昔警艰危。\n三江丰采无双士，两汉丝纶绝妙词。坐致太平真易得，可容桃李借春熙。"
        },
        {
            "标题": "六年考满日偶成",
            "作者": "程敏政",
            "内容": "厕迹宫僚十载馀，无功堪上考功书。冷官幸免三宜黜，丑女真成百不如。\n发白渐惊闻道晚，才非原合致身疏。经帏不厌儒生说，敢惜朝朝理蠹鱼。"
        },
        {
            "标题": "镇江熊良佐太守瑞麦嘉禾卷",
            "作者": "程敏政",
            "内容": "城南麦浪翻云黄，两岐结秀南风凉。城西禾稻烂如雪，异亩同颖登西场。\n一年见此两奇绝，润州何幸天开祥。有熊太守政卓异，化行千里无流亡。\n使者停车喜丰稔，田父击壤歌循良。江南前岁惊水蝗，西土今年忧旱荒。\n吾君勤民屡昃食，谁乘五马悬银章。乃知此境不易得，嘉禾瑞麦交穰穰。\n荐新可以入大庙，一膳仍堪归尚方。在古诸侯见唐叔，汉二千石推渔阳。\n熊君应说偶然耳，北面稽首称天王。荐书不久到阙下，咸美一日腾班行。\n进官赐帛修故事，湛恩异数来黄堂。郡志有图史有笔，名与东流江水长。"
        },
        {
            "标题": "寄题蒋令君瑞芝亭",
            "作者": "程敏政",
            "内容": "槁木中宵紫气生，天开佳兆动山城。累累不止荣三秀，节节真堪配九茎。\n羽客四求空按谱，豸冠频谪更知名。洵阳百里甘棠地，徵诏何时出帝京。"
        },
        {
            "标题": "与张朝用太守饮紫阳庵晚至三茅观",
            "作者": "程敏政",
            "内容": "山上危亭四望空，不知真境落尘中。羽衣化鹤留仙骨，月斧穿云试鬼工。\n天狗堕馀悬石坠，金牛开出断崖通。酒酣更上三茅阁，万里潮翻夕照红。"
        },
        {
            "标题": "三月廿一日约人游松萝",
            "作者": "程敏政",
            "内容": "一晴山与水争奇，莫道春残赏约迟。正得落红飞絮后，松风萝月澹相宜。"
        },
        {
            "标题": "留别王丹徒公济",
            "作者": "程敏政",
            "内容": "三十年前同舍郎，行边一笑暂停装。风流文采真吾弟，涉水登山共此觞。\n壮岁喜君官况好，畏途惊我鬓丝长。诗筒两日频来往，未觉相逢是异乡。"
        },
        {
            "标题": "大雪至南山庵",
            "作者": "程敏政",
            "内容": "今年大雪胜北州，一夜五尺方始休。担夫踏路没双胫，老衲开门馀一头。\n眼■迷茫失山色，耳边清冽闻溪流。青青惟有涧傍桧，劲气犹堪回万牛。"
        },
        {
            "标题": "借前韵求用宾作晴洲小景",
            "作者": "程敏政",
            "内容": "十年相见掖垣西，联句无才续斗鸡。卷里法书多魏晋，图中山色似青齐。\n莎庭惊鹤霜初下，茗碗留人月易低。肯与家林挥健笔，不辞新绢买鹅溪。"
        },
        {
            "标题": "闻南都新开池馆之胜漫摘坦侄二属对成诗二章 其一",
            "作者": "程敏政",
            "内容": "一川新绿板桥通，更起盆亭著镜中。杜曲儿孙供酒盏，谢家兄弟走诗筒。\n草鞋半湿莎庭露，蒲扇轻回竹埭风。胜日无因陪胜赏，只凭春梦到江东。"
        },
        {
            "标题": "山寺听雨限韵联句",
            "作者": "程敏政",
            "内容": "寻幽过野寺，烟树迷蓝舆。忽惊新雨至，坐遣羁怀舒。\n因之洗烦燠，起听风檐虚。枕边气萧爽，为我清尘裾。\n岩花惊夜落，径草思春锄。跳珠卷荷净，鸣漏穿棚馀。\n寒声度纱幌，入竹还徐徐。林鸠苦未足，秧马今何如。\n连床续旧约，岂似古城疏。挑灯欲忘寐，离思谁怜渠。\n渔舟趁潮远，衲子收帘初。深杯一志喜，载摘园中蔬。"
        },
        {
            "标题": "成化壬寅冒雪至大畈今兹之来雪有加而兴不孤夜谈及山阴故事因赋此赠诸眷长",
            "作者": "程敏政",
            "内容": "平生颇怪山阴客，中道何缘兴便灰。可为倡酬悭酒量，还因嘲咏乏诗才。\n一时猿鹤劳相迓，百里溪山笑独回。我病虽衰心却健，冒寒今是两番来。"
        },
        {
            "标题": "次韵寄松江张隐君 其二",
            "作者": "程敏政",
            "内容": "都城相别几年馀，何日追随长者车。旧语有缘陪玉屑，新诗无力报琼琚。\n山中酒熟长开社，海上鸿归一寄书。白发可能忘帝力，时应飞梦绕宸居。"
        },
        {
            "标题": "夹沟山中夜行",
            "作者": "程敏政",
            "内容": "马渡夹沟东，溪桥卧断虹。夜阑群动息，月出四山空。\n物色归尘外，天形入镜中。兹游奇绝甚，琢句恨难工。"
        },
        {
            "标题": "晚登姑苏驿楼与瞿刚贡士小酌有感",
            "作者": "程敏政",
            "内容": "蹑屐重登昭赐楼，吴粳今是八回秋。驿夫迎舫惊生客，稚子循廊感旧游。\n塔影带云横树杪，鹊声和雨下城头。晚凉不尽裴"
        },
        {
            "标题": "登富春山时乡族商人多以索逋钱寓子陵祠问其所从索者皆县官也笑赋一绝",
            "作者": "程敏政",
            "内容": "争道先生百世师，富春山麓起崇祠。残碑尚刻希文记，终有廉贪立懦时。"
        },
        {
            "标题": "教谕许君置酒藏书阁有怀融堂钱先生",
            "作者": "程敏政",
            "内容": "登高元不为伤离，雨后溪山一倍奇。野寺晴岚随画出，石林残照与诗宜。\n醉呼豆荚供新茗，閒扫苔花读旧碑。前辈风流谁复在，百年融老是吾师。"
        },
        {
            "标题": "武昌太守行送秦廷韶考最南还",
            "作者": "程敏政",
            "内容": "巍巍武昌城，屹立江汉隅，中有太守专城居。太守北来江水寒，正直不忧行路难。\n太守南归春已老，一道欢声动鱼鸟。武昌城中官长多，能事不受相撝诃。\n终岁足鱼米，父老歌逶迤。人言太守能赋诗，太守不似元微之。\n江城坐治已閒暇，一篇往往传京师。古来儒吏亦何有，今见风流武昌守。\n相逢一别会何时，目送飞鸿过樊口。"
        },
        {
            "标题": "次韵倪舜咨侍读省亲南归留别二首 其二",
            "作者": "程敏政",
            "内容": "柳梢春色未全胜，别路危阑一共凭。交味似倾醽醁盏，离肠难断辘轳绳。\n名高讲席恩偏荷，喜溢亲庭寿屡称。忠孝想君心力健，遄归应不待河冰。"
        },
        {
            "标题": "客请游望湖亭脩碧轩不及往次韵二首 其一",
            "作者": "程敏政",
            "内容": "西望湖天半日程，拟"
        },
        {
            "标题": "南山梅盛开以将北行不得赏立春日始克至精舍与客夜饮听逸清歌上清词有作",
            "作者": "程敏政",
            "内容": "许时不到山中来，今日赏春兼赏梅。苦于日落未成句，直到灯前方举杯。\n投閒得忙博一笑，北去南来经几回。道人为歌白雪曲，尘累扰扰何时开。"
        },
        {
            "标题": "客请游望湖亭脩碧轩不及往次韵二首 其二",
            "作者": "程敏政",
            "内容": "渡口冰消问水程，羁人方幸解朝缨。名园见说千竿盛，宦海应知百念轻。\n鞭走箨龙墙下蜜，影摇飞凤月中清。岁寒心事翛翛在，一任繁花照眼明。"
        },
        {
            "标题": "寄题少华山",
            "作者": "程敏政",
            "内容": "山房一日启云缄，此地分明隔圣凡。玄石似当天狗堕，玉峰元出鬼工劖。\n珠帘直下千寻瀑，翠锦齐张九叠岩。砂拂涧毛红簌簌，露垂仙掌碧巉巉。\n桥横羽盖留真迹，室贮丹经锁秘函。蜃气半空浮殿阁，銮声终夕度英咸。\n十洲暖雾薰瑶草，万壑天风响雪杉。封禅可无群后集，往来疑有百灵监。\n蛟龙在下今犹蛰，萝茑盘空古未芟。揽胜谁飞王令舄，凭高时见浙江帆。\n微生愧乏神仙骨，迩岁容抛学士衔。林下每回思却老，人间何许更忧谗。\n吟筇漫踏新芒屩，野服仍裁短葛衫。幽谷紫芝应最盛，便期明日荷长镵。"
        },
        {
            "标题": "冬夜烧笋供茶教子弟联句",
            "作者": "程敏政",
            "内容": "坐拥寒炉夜气清，烹茶烧笋散閒情。品从雀舌分佳味，价许龙孙得贵名。\n七碗喜催诗兴竦，百壶真谢酒权轻。疏窗已上梅花月，更取瑶琴鼓再行。"
        },
        {
            "标题": "立秋前五日南山晚归涉溪作",
            "作者": "程敏政",
            "内容": "草岸凉风透葛衣，涉溪标浅傍鱼矶。霞明远衬青山出，月上时惊白鹭飞。\n村女井边提瓮汲，农人谷口荷锄归。山家屈指秋将近，不道炎官不解围。"
        },
        {
            "标题": "邵村张氏子茂植年十二俊颖可爱其父才遣从予游以其尚幼俾先之于塾师俟少长则收而教之且勖以诗",
            "作者": "程敏政",
            "内容": "楚楚青年子，明明玉树枝。少仪须读礼，多识贵闻诗。\n乔木云霄迥，良苗雨露滋。执经函丈下，看尔出群时。"
        },
        {
            "标题": "涉溪作",
            "作者": "程敏政",
            "内容": "飞濑淙淙触涧流，十年重到北山游。林花过眼堆红雪，泉石迎人笑白头。\n迥隔世缘千嶂合，尽收风景一亭幽。缨尘此日无堪濯，随处沧浪看饮牛。"
        },
        {
            "标题": "沈启南画障为张通守题",
            "作者": "程敏政",
            "内容": "石田老人非画师，胸中丘壑天所私。挥毫便觉真趣发，意到岂借丹青施。\n通守张君画成癖，半幅生绡比全璧。望中谓作云门山，游人拟办登山屐。\n峰回路转溪流长，谁向石林开草堂。风檐举手欲相问，扁舟载客来何方。\n老人画出今人上，乡评未数黄公望。一石俄成斧劈痕，不类群羊更奇壮。\n石田隐处轻辋川，秀句却似王维传。吴歌一日变楚语，幽芳懒斗春花妍。\n我从胥门八回过，古寺长邀听经坐。老人不惜与画山，击节诗成几人和。\n尚方有诏徵遗才，白发苍颜能一来。还君此图意无限，停云正绕姑苏台。"
        },
        {
            "标题": "鞠筠图题寿人母",
            "作者": "程敏政",
            "内容": "风前一种胜金黄，头白相看树北堂。耻与繁华争岁月，独依高节共冰霜。\n綵衣欲乱参差影，绿酒能分潋滟香。拟向花神问家庆，竹孙时拂翠云长。"
        },
        {
            "标题": "成化癸夘冬至谒陵与李宾之学士联句二十首 其十二 晚眺",
            "作者": "程敏政",
            "内容": "冒险寻幽兴亦奇，空林萧飒冻云垂。草中虎阱深难觉，山下龙池远莫窥。\n万里乾坤容著眼，一川风月解供诗。揽衣欲下愁荆棘，赖有乘高力未疲。"
        },
        {
            "标题": "二月一日辞亲赴京出休宁东门",
            "作者": "程敏政",
            "内容": "贱子来何时，倏焉戒晨装。王程难久滞，俛首辞高堂。\n哽咽不敢啼，惧我亲情伤。踯躅县东门，涕下沾衣裳。\n回思古之人，仕者不出乡。自从封建废，坐使亲义戕。\n我生竟何成，去住心徬徨。春阴澹如染，遥山郁相望。\n愿保忠孝期，桑梓生辉光。"
        },
        {
            "标题": "弘治元年十月十八日得休致之命与李符台士钦小酌口占",
            "作者": "程敏政",
            "内容": "忽奉归田诏，天恩免逐臣。便谈林壑事，莫问市朝人。\n好梦依黄犊，先声抚翠筠。难酬君相意，击壤助遗民。"
        },
        {
            "标题": "题石菊",
            "作者": "程敏政",
            "内容": "一峰笔立青琅玕，介若端士何桓桓。托根秖许霜下杰，凛然正色凌秋寒。\n酡颜相倚为谁好，仙人自喜朝霞餐。山川入眼尽摇落，百卉岂敢誇铅丹。\n石棱苍苔蔚苒苒，花头灏露清漙漙。醒时把菊醉凭石，柴桑风致馀江干。\n好事何人得佳本，严陵邑子今郎官。郎官博雅近出色，鼻祖与我同新安。\n奉图见过索题品，弹指一春经岁阑。哦诗却怜写生手，意匠不减挥毫难。\n玉堂公退尘鞅绝，砚池火烧冰花残。临风唤尔金石友，为增骚谱盟鸡坛。"
        },
        {
            "标题": "溪西竹屋卷为陈千户赋",
            "作者": "程敏政",
            "内容": "看竹何时径出城，溪西亭上濯尘缨。青山入座真成画，白鸟迎人似结盟。\n风外懒便纱帽侧，雨前凉爱葛衣轻。颇闻地主能延客，饮力何如阮步兵。"
        },
        {
            "标题": "次周太守石上旧韵",
            "作者": "程敏政",
            "内容": "赏缘三日订，酒禁一朝宽。藓蚀铭文瘦，山留菊意寒。\n古泉深注碧，斜日半流丹。更踏金鳌背，危亭独凭阑。"
        },
        {
            "标题": "与黄司训汝彝食菱联句",
            "作者": "程敏政",
            "内容": "偶然来食泮池菱，要识胸中一味冰。头角峥嵘惊老眼，子孙清白爱风棱。\n登盘不受污泥染，出水偏于造化憎。诗咏谁能立成调，昔年供奉愧吾曾。"
        },
        {
            "标题": "自六月来屡赐杨梅枇杷及鲥鱼诸鲜",
            "作者": "程敏政",
            "内容": "素餐无补愧朝簪，殿左分鲜感圣心。触热到来船似马，退朝擎出价兼金。\n高堂上献贻亲喜，讲席重遭觉岁深。犬马未胜驱策意，酬恩期不负官箴。"
        },
        {
            "标题": "寿林宜人七十",
            "作者": "程敏政",
            "内容": "闽海风光说上元，一时佳庆绕鱼轩。瑶池屡喜青鸾至，丹穴齐看彩凤鶱。\n寿羡几人跻耄耋，教行诸妇谨寒暄。晴霄万里瞻云意，并逐春风入故园。"
        },
        {
            "标题": "寿榆村宗人宗本",
            "作者": "程敏政",
            "内容": "青山如画酒如泉，高会分明十载前。锦轴为君题寿句，便惊春色满榆川。"
        },
        {
            "标题": "郭熙雪浦待渡图为杨孟瑛主事赋",
            "作者": "程敏政",
            "内容": "郭生写山名一代，平远萧然有馀态。触目谁传雪浦图，画苑风神宛如在。\n飞琼势压冻岚空，叠出数峰兼粉黛。傍岩古寺隔西崦，鸣玉淙淙得奇爱。\n联鞯恐是采梅者，何处山村酒堪贷。石梁欹仄冰在地，踯躅小童如不耐。\n前行候渡立沙尾，掉手野航呼并载。江空鸟绝树号风，一色乾坤四无碍。\n澄溪何必剡中路，高兴未孤思访戴。李成弟子凡几人，三叹郭生今不再。\n湘缣拂拭重怀古，清景无边句难逮。"
        },
        {
            "标题": "次韵送沈时旸参议提督福建银课",
            "作者": "程敏政",
            "内容": "上京才喜坐逢君，行省那堪手更分。粤地山场今责贡，隐侯家世旧崇文。\n芝书戒晓颁官露，桂楫凌秋动水云。此日牙绯应暂别，汉庭香篆待重薰。"
        },
        {
            "标题": "李符台宅暑夜",
            "作者": "程敏政",
            "内容": "广庭堪避暑，槐幕正当轩。凉吹梢头发，疏星叶罅翻。\n忽惊羁思杳，转觉市声烦。此夕行窗梦，遥应入故园。"
        },
        {
            "标题": "结草庵与黄二宣饮",
            "作者": "程敏政",
            "内容": "厌见敲篷雨，来寻结草庵。土峰新鹫岭，石涧小龙潭。\n路绕蔬畦外，城当竹院南。客怀消不尽，一饭听吾谈。"
        },
        {
            "标题": "送敖太史静之赴江西提学宪副",
            "作者": "程敏政",
            "内容": "乡榜曾传第一人，词林相见十经春。史堪朱墨抡才久，服称金绯荷宠新。\n官向洪都分宪节，化从殷序播恩纶。巡行不用申条约，白鹿遗规有翠珉。"
        },
        {
            "标题": "小饮于乔谕德家与曰川联句 其三",
            "作者": "程敏政",
            "内容": "候客儿童预扫门，登堂忽已具盘飧。一时谈笑风生麈，竟日淹留月到轩。\n行止百年真有数，醉醒吾辈可无论。海天回首轻阴散，犹有高情在掖垣。"
        },
        {
            "标题": "次韵魏端壁鸿胪述怀之作",
            "作者": "程敏政",
            "内容": "红尘滚滚翳双瞳，一室萧然借远公。守道懒随人俯仰，肃容常立陛西东。\n平生志肯隳家学，薄宦情思翊圣躬。闻说感时新扣闼，万言长疏已留中。"
        },
        {
            "标题": "早发滁阳戏题",
            "作者": "程敏政",
            "内容": "夜到滁阳只困眠，去时才及五更天。匆匆谕德人应笑，何不来尝庶子泉。"
        },
        {
            "标题": "次河间顾太守双头瑞莲诗三首 其一",
            "作者": "程敏政",
            "内容": "懒将脂粉涴天姿，并倚薰风占碧漪。价抵黄金千未惬，秀钟红玉两争奇。\n水仙步稳青霞蹙，湘女衣轻白露滋。瀛海自今传盛事，徵书不日为公期。"
        },
        {
            "标题": "题蔡挥使所藏林良双鹊",
            "作者": "程敏政",
            "内容": "老木长梢半空起，影落君家素屏里。枝间双鹊不飞去，似向高堂报君喜。\n凉风晓入庭户清，主人坐对宛有情。眼前岂独惜珍羽，耳畔忽疑闻好声。\n亦有娟娟白头鸟，相顾裴裒若相保。广东画史深可人，生态无穷意难了。\n主人堂堂真壮夫，喜受文士相追呼。征蛮不带岭南物，衣衾之外惟此图。\n堂下有儿堂上母，客至矜图饮醇酒。呀然一笑共平生，崔白边鸾竟何有。\n鹊兮鹊兮不可求，愿君身比张梁州。不须椎石取金印，看尔生封忠孝侯。"
        },
        {
            "标题": "南山十二咏集古 其十二 墓祠寮",
            "作者": "程敏政",
            "内容": "杖藜巾褐称閒情，客至从嗔不出迎。\n金磬泠泠水南寺，愿为閒客此间行。"
        },
        {
            "标题": "朔州行送王汝璧太守述职西还",
            "作者": "程敏政",
            "内容": "朔州城头塞云结，朔州城下沙如雪。赫连古戌白草枯，一路角声吹不歇。居民半是防秋兵，十里五里屯军营。偏师夜坐烽火息，飞挽小儿歌太平。王郎家世本灵武，明目张髯气如虎。羽林骄将不敢欺，碛里人耕好田土。穷州十年多苦辛，奉檄东来觐紫宸。长官知名圣君喜，边吏有才能几人。遥遥朔州城，劝子一卮酒。马蹄明朝向山后，女墙孤月重相思，定倚危楼望南斗。"
        },
        {
            "标题": "题范良璧赞画说剑馀情卷 其二",
            "作者": "程敏政",
            "内容": "阵法休嗤次律房，茂材曾举郭汾阳。世间名实真须副，展卷令人忆范郎。"
        },
        {
            "标题": "过五城怀黄世瑞亡友",
            "作者": "程敏政",
            "内容": "落日五城道，怀人思不禁。村酤浇恨短，邻笛寄愁深。\n好古韩公辨，忧时贾傅心。百年公论在，吾道未消沈。"
        },
        {
            "标题": "赠方思润贡士赴南雍",
            "作者": "程敏政",
            "内容": "歙州先达重怡庵，喜见诸孙庆泽覃。秋榜已传三试捷，夜窗何负一经酣。\n会应得意骖龙左，暂许归心逐雁南。定有青蓝叨座主，不辞他日为君惭。"
        },
        {
            "标题": "题汪玺贡士四禽图 其三",
            "作者": "程敏政",
            "内容": "有鸟名翠碧，无花艳海棠。依依留不去，颜色两相当。"
        },
        {
            "标题": "题汪玺贡士四禽图 其四",
            "作者": "程敏政",
            "内容": "娟娟蜡啄鸟，挺挺当风立。斜压一枝低，寒梅冻无力。"
        },
        {
            "标题": "题汪玺贡士四禽图 其一",
            "作者": "程敏政",
            "内容": "春风海上桃，仙禽托栖止。莫啄千叶花，留结千年子。"
        },
        {
            "标题": "题汪玺贡士四禽图 其二",
            "作者": "程敏政",
            "内容": "何处青丝禽，飞来一枝托。回首啄山茶，霏霏露华落。"
        },
        {
            "标题": "题四景画 其四 苏武冬牧",
            "作者": "程敏政",
            "内容": "天山雪花大如席，瀚海东头绝人迹。群羊散落沙碛间，齧尽寒毡岁云夕。\n塞垣孤月十九冬，手持旄节归汉封。不知麟阁丹青手，曾写当时憔悴容。"
        },
        {
            "标题": "五月八日翰林前堂坐书所见",
            "作者": "程敏政",
            "内容": "公署忙閒不自由，眼中诗料忽相投。草分暗茁攻砖罅，槐出横枝荫瓦沟。"
        },
        {
            "标题": "宁国蒋氏山居四景 其二 梅溪钓艇",
            "作者": "程敏政",
            "内容": "双桨悠悠出岸沙，钓鱼人住水西涯。隔溪残雪春犹浅，时见寒梅一树花。"
        },
        {
            "标题": "大河卫闵恭百户玩韬轩次卞郎中华伯韵 其二",
            "作者": "程敏政",
            "内容": "知是淮东宿将家，剩传英誉满京华。素书妙指传黄石，紫绶佳祥见赤蛇。\n武队晓屯新细柳，戎衣秋展旧团花。太平未可全忘战，珍重夔州碛上沙。"
        },
        {
            "标题": "集李绝句十八首 其十 登泗水亭",
            "作者": "程敏政",
            "内容": "青山行尽入红尘，古木亭边夜向晨。书未隔年难得报，我来登望倍凝神。"
        },
        {
            "标题": "挽王端之",
            "作者": "程敏政",
            "内容": "君来古歙曾过我，寒日松梅话小轩。我到钱塘还访子，暖风花竹宴名园。\n笑谈追想如三宿，魂梦那知隔九原。哀些慰君君莫恨，紫霄雏凤待高鶱。"
        },
        {
            "标题": "送麻城朱正赴唐县典史",
            "作者": "程敏政",
            "内容": "晓看除目下天曹，莲幕如君未二毛。民俗共誇唐邑好，故山遥望楚云高。\n相逢喜说堪舆事，此去方酬案牍劳。领牒之官应不滞，南风吹雨送轻舠。"
        },
        {
            "标题": "大河卫闵恭百户玩韬轩次卞郎中华伯韵 其一",
            "作者": "程敏政",
            "内容": "要将忠赤报皇家，手阅兵机鬓未华。辨悟公孙非白马，勇思周处戮长蛇。\n曾从老将窥三略，不数旁人泥六花。当局定知多胜算，晓添营灶夜量沙。"
        },
        {
            "标题": "送宗侄式之知朔州",
            "作者": "程敏政",
            "内容": "马首春风鬓未华，一官初擢带生花。离筵对酒频看剑，边郡屯兵特建牙。\n久喜皇威清雁碛，远闻农事遍龙沙。寄言莫笑江南客，曾是江南旧将家。"
        },
        {
            "标题": "送王懋伦佥事进表还四川提学",
            "作者": "程敏政",
            "内容": "雨露恩通万里天，喜随群牧上尧年。文章旧业馀三馆，弦诵新声遍两川。\n壮岁几人先服豸，清秋一路早闻蝉。贾生不久还膺召，为子长歌解剑篇。"
        },
        {
            "标题": "送贵溪宗人淳赴汀州司副 其二",
            "作者": "程敏政",
            "内容": "百丈山前道一堂，秋来草树未全荒。传家正学依然在，一脉还应到粤乡。"
        },
        {
            "标题": "送贵溪宗人淳赴汀州司副 其三",
            "作者": "程敏政",
            "内容": "汀郡棠阴有去思，汀庠人说旧经师。此行拟续题名记，教养分明盛一时。"
        },
        {
            "标题": "送贵溪宗人淳赴汀州司副 其四",
            "作者": "程敏政",
            "内容": "离合纷纷几岁华，客中辛苦又移家。京城咫尺无由别，孤负清尊对菊花。"
        },
        {
            "标题": "送贵溪宗人淳赴汀州司副 其一",
            "作者": "程敏政",
            "内容": "相湖分派入程源，几叶儿孙秀更蕃。喜见青毡重出色，何须高盖与华轩。"
        },
        {
            "标题": "送耿司业先生省亲还南河",
            "作者": "程敏政",
            "内容": "白发萱亲在北堂，喜承恩诏趣归装。秋容黯淡辞都下，晓梦依稀见洛阳。\n莱子旧衣增刺绣，阳城新例有封章。疏庸滥逐门生后，驻马离亭尽一觞。"
        },
        {
            "标题": "送杨志仁宪副谪长沙通判",
            "作者": "程敏政",
            "内容": "文懿家声却有光，喜从郊野见孤凰。许身价抵千金重，爱国心随万里长。\n九辩赋存堪侑席，贰车官好胜监仓。当今圣主恩如海，刻日鸣珂入建章。"
        },
        {
            "标题": "三辰堂为工部顾郎中从善赋",
            "作者": "程敏政",
            "内容": "衣冠三叶重吴人，捷报相承似罕伦。金榜有名初中甲，青阳无岁不逢辰。\n韦编业在专门久，华扁题成杰构新。定见奇男光父祖，考工才力正当春。"
        },
        {
            "标题": "送武选徐仲山郎中赴广东参政专理饷事",
            "作者": "程敏政",
            "内容": "长才真合佐名藩，一日金绯荷主恩。遥奉玺书专饷馈，久持铨法试櫜鞬。\n岭南父老先知姓，吴下山川正过门。兵后疮痍应未复，听君膏泽慰黎元。"
        },
        {
            "标题": "送贵溪宗人世熙会谱西归",
            "作者": "程敏政",
            "内容": "贵溪溪上旧程源，百世宗盟此一番。祖庙已通昭穆序，客途何惮往来烦。\n云山雨后丹青出，霜叶风前锦绣翻。他日相期定何所，碧霄千里看鹏鶱。"
        },
        {
            "标题": "圯上仙踪送吏部黄侍郎弟叔衡南归",
            "作者": "程敏政",
            "内容": "下邳城东沂水流，水中圯桥春复秋。何物老翁有奇术，乃此折辱张留侯。\n往事悠悠已千载，履迹宁随浪纹改。莫推授受不可当，太息无人继风采。\n侯官才人黄叔衡，家居不出多史评。文章伯氏今少宰，远省到京无限情。\n雁声催人难久住，风雨萧萧复南去。水边大石堪舣舟，予固应知赋长句。"
        },
        {
            "标题": "送黄岩黄汝彝赴休宁训导 其四",
            "作者": "程敏政",
            "内容": "温公家世不凡才，六一清风满后来。知子教条还易举，頖宫星斗夜昭回。"
        },
        {
            "标题": "送魏黄门秉德延绥盘粮有燎黄之便 其一",
            "作者": "程敏政",
            "内容": "圣主忧勤念足兵，近臣特奉玺书行。离筵暂尔停车骑，外阃遥应识姓名。\n贾谊心劳陈政疏，韩公力筑受降城。传家贞观遗忠在，几日封章达帝京。"
        },
        {
            "标题": "送黄岩黄汝彝赴休宁训导 其三",
            "作者": "程敏政",
            "内容": "孔殿西头企德堂，两贤曾此托维桑。衣冠俎豆瞻依处，洛学千年未可忘。"
        },
        {
            "标题": "送刘进士瑱赴南京祠部主事",
            "作者": "程敏政",
            "内容": "天与忠臣庆泽长，春风兰玉更添香。衣冠旧出青云彦，雨露秋沾粉署郎。\n清夜候星应北拱，早秋随雁复南翔。金陵最喜迎亲便，竹笋江鱼乐未央。"
        },
        {
            "标题": "送魏黄门秉德延绥盘粮有燎黄之便 其二",
            "作者": "程敏政",
            "内容": "马首春风潞水村，扫松先喜到茔园。新开翠碣书慈行，久锡鸾封荷主恩。\n玉节拥尘惊巷陌，锦衣流彩动川原。此行孝与忠兼得，为拂溪藤写赠言。"
        },
        {
            "标题": "送义门镇巡检李廷用",
            "作者": "程敏政",
            "内容": "西风残暑饯离筵，击节长歌宝剑篇。辛苦携家南向亳，恩荣随例北辞燕。\n垂杨驿路三千里，乔木人家五百年。想过故乡先驻马，古穰秋熟酒如泉。"
        },
        {
            "标题": "送人官无锡",
            "作者": "程敏政",
            "内容": "画船荡水秋风清，送客南归无锡城。能诗岂愧谢氏子，解易可比王家甥。\n心常绕阙足佳梦，仕不离乡轻宦情。因君偶忆故山色，晓日河梁闻雁声。"
        },
        {
            "标题": "送乡人俞伯大赴云南宪司知事",
            "作者": "程敏政",
            "内容": "别浦芙蓉秋正酣，一官随牒向滇南。幕开宪府冰霜共，名列铨曹雨露覃。\n徽岭便邮看路入，僰人重译待庭参。知君肯负名家后，乡国仪刑仰晦庵。"
        },
        {
            "标题": "送卢文渊进士赴兖州推官",
            "作者": "程敏政",
            "内容": "黄甲才人领郡刑，由来钦恤重虞廷。薰风拂棹催登路，甘雨随车待过厅。\n万卷读来需法令，一方行日按图经。他时不负功名地，咫尺尼山入望青。"
        },
        {
            "标题": "送陈进士宗之采实录于江西便道省亲",
            "作者": "程敏政",
            "内容": "史局新开傍石渠，四方收录遣文儒。名堪万选谁踰子，才擅三长却愧予。\n吉日汉槎同上道，盛时尧典待成书。往来最喜还家便，赢得高堂问起居。"
        },
        {
            "标题": "送进士陈亮之赴南京武选主事",
            "作者": "程敏政",
            "内容": "太丘家世旧京人，留部分曹宠命新。双佩簉鹓辞晓阙，一舟随雁溯秋旻。\n好成芳草池边梦，稳称斑衣膝下身。致主有才官有暇，肯将文字负青春。"
        },
        {
            "标题": "送光州熊腾霄侍御赴山西副使",
            "作者": "程敏政",
            "内容": "近来除命似君稀，新带横金豸作衣。久矣十年书岁课，壮哉千里怯霜威。\n中州善类知难得，西土流亡喜渐归。相送出城应驻马，祖筵春日正花飞。"
        },
        {
            "标题": "送徽州谢同知伯仪庆贺建储礼成南还",
            "作者": "程敏政",
            "内容": "郡绂驱驰不惮劳，又惊飞絮点归舠。八方共喜前星耀，千里回看北斗高。\n阙下省台通姓字，山中城郭候旌旄。因君不尽东南望，一片乡心折大刀。"
        },
        {
            "标题": "定海李挥使东溟一览卷",
            "作者": "程敏政",
            "内容": "李侯落落千人雄，指挥战舰横雕弓。倭奴敛迹向沙岛，不敢出没鲸涛中。\n新楼拔地几百尺，倚徙下见冯夷宫。掀髯长啸动林木，胜览直尽东溟东。\n晴光荡潏开鸿濛，旭日正上扶桑红。亭台隐显蜃气灭，斥堠远近蛮烟空。\n青山遥遥断海口，横天独鹗乘秋风。时呼一斗霹雳酎，浇此百岁尘埃胸。\n流年任尔添白发，飞思直欲凌苍穹。迩闻谢兵学辟谷，匣中剑气韬长虹。\n蓬莱三山渺何许，异日倘见安期公。披图击节壮吾子，高歌远寄南归鸿。"
        },
        {
            "标题": "送祁门周仲实赴赵州学正",
            "作者": "程敏政",
            "内容": "南风捲地吹沙尘，落日东城辞故人。来趋礼闱黄卷苦，去主州学铜章新。\n君家江南任河北，浩气棱棱面腴色。登车不畏征途难，问宿何须路人识。\n赵州古多才杰士，慷慨遗风尚何似。春秋书法可与言，即此上报明天子。\n劝君卮酒赠君歌，亨衢白日青云多。苏湖遗教尚可复，功名老大非蹉跎。"
        },
        {
            "标题": "送范武选太和出知滨州",
            "作者": "程敏政",
            "内容": "几年郎署振芳声，一日都门促去程。霈泽已随除目下，清时宁遣谤书行。\n马蹄雨足山东路，鳌背云收海上城。公道赐环应有待，且将苏息慰民生。"
        },
        {
            "标题": "送同年友张天瑞之陕西参议",
            "作者": "程敏政",
            "内容": "瀛洲同会旧诸生，分省西秦重此行。河上未收胡地马，关中犹驻汉家兵。\n穷秋转饷多民隐，圣代旬宣属老成。不负平生忧国志，按图先问受降城。"
        },
        {
            "标题": "送陆处士还太仓",
            "作者": "程敏政",
            "内容": "老人住海上，高隐不出门。一朝念游子，乃驾北来辕。\n南风吹尘净，忽忽止行轩。游子迎再拜，喜极不可言。\n是时子方贵，执经奉储垣。朝回寡人事，退食多公餐。\n老人乐兹养，心志静不烦。秋气澹欲来，中宵梦丘樊。\n呼儿整归棹，回波浩澶澶。逸驾既莫扳，为寿奉酒尊。\n颇闻老人语，去住非所论。愿儿崇正学，不愧宣公孙。\n到家应几时，及此芳桂繁。望望渔樵侣，悠悠水云村。\n岂独相劳苦，而不知本原。古来慈孝心，坐使薄俗敦。\n我歌送执事，典型谅斯存。"
        },
        {
            "标题": "送岳时雍上舍归河间",
            "作者": "程敏政",
            "内容": "与君倾盖会京华，两见春风陌上花。折简故人聊隔巷，攻书儿子亦通家。\n忽传行李腾归骑，满罄离觞泛落霞。云路功名消息近，重来双佩看趍衙。"
        },
        {
            "标题": "送友人方丈旭南归",
            "作者": "程敏政",
            "内容": "烟花难尽胜游情，又逐车声出凤城。丰岁任看投旅宿，圣朝元不重商征。\n大方家世当年盛，小阮功名指日成。身到故园秋正好，环山苍翠落檐楹。"
        },
        {
            "标题": "新城公馆夜梦亡弟借邵文敬主事壁上留题韵",
            "作者": "程敏政",
            "内容": "弟兄无分过中年，千里云山望眼穿。地下有时还见汝，人间无路可呼天。\n英魂彷佛归何处，此夜分明到我边。公馆北风吹梦醒，不知衾枕已汍然。"
        },
        {
            "标题": "上元日承邵文敬主事请游神乐观次韵二首 其二",
            "作者": "程敏政",
            "内容": "曲廊深处绾吟骢，招致群仙我亦蒙。院静不闻清籁发，坛高时有翠云笼。\n一春宦海乘多暇，何处灯山说最工。更欲早归寻旧赏，夕城高树远重重。"
        },
        {
            "标题": "送汪侍御文粲出判夔州",
            "作者": "程敏政",
            "内容": "西望夔州万里程，一尊相送壮君行。封章旧献丹心吐，忧国新添白发明。\n去触蓟门炎暑炽，到经巫峡怒涛平。除书特下恩如海，不遣贤臣挂谪名。"
        },
        {
            "标题": "幼幼堂歌为越中朱廷用先生赋",
            "作者": "程敏政",
            "内容": "幼幼堂上春如海，幼幼堂下多兰茝。堂中老人发垂雪，朱颜不共年华改。\n清晓开门人请药，午夜篝灯诊危弱。尘埃风雨不自知，老人活婴心始乐。\n人言此翁非药叟，经史寻常不离手。邵家数学穷奇偶，白傅诗篇谢花柳。\n堪舆上扣青囊翁，穷妙还思河上公。平生辨博人所羡，同姓绰有丹溪风。\n我识此翁深，人识此翁浅，翁心不逐时情转。义气分明薄轩冕，汉庭一日复古典，孝廉有科当中选。\n重翁不独医之良，爱翁不觉歌声长。幼幼堂，寿且康，幼幼之名传四方。"
        },
        {
            "标题": "喜雨与汪伯谐刘希贤吴原博同寅联句 其一",
            "作者": "程敏政",
            "内容": "九重一念格穹苍，蓦地阴云起兑方。檐溜即看浑似注，市尘那得更如狂。\n遥知陇麦回新绿，细觉宫槐缀嫩黄。明日趋朝同拜贺，颂声应喜动岩廊。"
        },
        {
            "标题": "喜雨与汪伯谐刘希贤吴原博同寅联句 其四",
            "作者": "程敏政",
            "内容": "满院凉风透葛衣，雨馀轻扇不须挥。斋居静觉心无累，吟榻清期愿不违。\n瓦鼎日长烟篆袅，铜壶天远漏声稀。莱羹茗盌同三宿，诗阵堂堂未解围。"
        },
        {
            "标题": "怀邵文敬太守",
            "作者": "程敏政",
            "内容": "有美文章守，无情山水州。一宵篷上雨，了得半江愁。"
        },
        {
            "标题": "喜雨与汪伯谐刘希贤吴原博同寅联句 其三",
            "作者": "程敏政",
            "内容": "天际阴云散复联，并将风雨作丰年。溯风群燕衣犹湿，溅水新荷叶正圆。\n草野久怜农望切，桑林初识圣心虔。莫教夕蝀轻相妒，拟挽天瓢一霈然。"
        },
        {
            "标题": "喜雨与汪伯谐刘希贤吴原博同寅联句 其二",
            "作者": "程敏政",
            "内容": "破柱雷声送雨来，眼前生意遍枯荄。祷祠汉室惭方士，调燮商家待相才。\n此日亭成谁志喜，早时诗就不劳催。逼人清气知何许，频觉烦襟满坐开。"
        },
        {
            "标题": "次清江浦邵文敬吴文盛二主事邀饮寄寄亭中夜放舟至清口晓渡淮至清河乃别",
            "作者": "程敏政",
            "内容": "杏花红烂竹梢青，水次新开寄寄亭。共挽行装春送酒，还催挝鼓夜扬铃。\n风悲旧楚遥闻树，天入长淮下见星。记取客边分去住，驿楼残角梦初醒。"
        },
        {
            "标题": "送三原王天锡赴南京右府都事 其三",
            "作者": "程敏政",
            "内容": "捧檄南行得奉亲，君王真念老成人。江鱼竹笱承欢处，无限丹心拱北辰。"
        },
        {
            "标题": "李太守诞日",
            "作者": "程敏政",
            "内容": "五十年光刺史身，却当人日庆生申。松筠饱历冰霜久，金紫沾荣雨露频。\n曲度鸾笙随律转，酒开银瓮泼醅新。凭将方寸长生地，散作山城一路春。"
        },
        {
            "标题": "送王济秀才还建德祖居祁门",
            "作者": "程敏政",
            "内容": "草堂初识面，文采重王郎。新稻香炊白，疏桐叶坠黄。\n家声出江左，归梦绕池阳。莫起并州叹，祁山是故乡。"
        },
        {
            "标题": "送太守文君赴温州 其二",
            "作者": "程敏政",
            "内容": "出守温州羡此行，永嘉贤宰旧知名。山川不待披图阅，老稚从教夹路迎。\n车畔雨催农事足，笔端风扫簿书清。春来定续西堂梦，为遣诗邮入郓城。"
        },
        {
            "标题": "送张汝弼驾部知南安",
            "作者": "程敏政",
            "内容": "吾友人中龙，落落张东海。起家兵曹郎，回翔十馀载。\n朅分五马符，袍带荷恩改。迢递南安城，横浦一川汇。\n知君足儒吏，举笔见丰采。想当行县时，江天冻云叆。\n百丈大庾山，梅花灿珠蕾。折寄与诗来，都人正延待。"
        },
        {
            "标题": "送三原王天锡赴南京右府都事 其二",
            "作者": "程敏政",
            "内容": "虎旅分屯建业城，凤毛承宠署新名。阴功自出三槐后，赢得家声播两京。"
        },
        {
            "标题": "送三原王天锡赴南京右府都事 其一",
            "作者": "程敏政",
            "内容": "幕府巍巍逼上台，都人常望谏书来。江东不用誇王导，分陕而今得异才。"
        },
        {
            "标题": "送克俭克宽弟省觐南京 其二",
            "作者": "程敏政",
            "内容": "二月城南草似烟，二郎齐上木兰船。江行记取云飞处，正是愁人白昼眠。"
        },
        {
            "标题": "送婺源宗人瑎南归",
            "作者": "程敏政",
            "内容": "相逢未久促归装，草草停车饯一觞。冰释御沟波尽绿，日烘官榭柳初黄。\n回瞻北斗皇州近，去逐东风客路长。莫负壮年须力学，旧家原住晦翁乡。"
        },
        {
            "标题": "范蠡归湖图为师鲁侄题",
            "作者": "程敏政",
            "内容": "万顷湖光足钓丝，济川功了乞归时。安流不用施篙楫，敛手舷头任所之。"
        },
        {
            "标题": "送克俭克宽弟省觐南京 其三",
            "作者": "程敏政",
            "内容": "杨柳青青叶尚稀，赠行空有泪沾衣。他时何处添离恨，水国秋风一雁飞。"
        },
        {
            "标题": "分得石人峰送徐中行进士",
            "作者": "程敏政",
            "内容": "几年溪上寄行踪，天与图形水墨浓。面冷任教山鸟怪，衣单聊藉石苔封。\n断崖名刻摧秋雨，隔岸村居对夕舂。揽胜有人频驻目，恨无佳句抗尘容。"
        },
        {
            "标题": "送克俭克宽弟省觐南京 其一",
            "作者": "程敏政",
            "内容": "江流不尽弟兄情，此日那堪送汝行。一片离魂收不住，夜来先到石头城。"
        },
        {
            "标题": "送太守文君赴温州 其一",
            "作者": "程敏政",
            "内容": "几年南国事攻驹，一日容乘五马车。管辖文移先到海，登临诗刻尚留滁。\n同官烨烨多新契，行李萧萧只旧书。万里壮图应有在，清霜才入鬓毛初。"
        },
        {
            "标题": "送吴汝德上舍赴渑池司训",
            "作者": "程敏政",
            "内容": "官舟南下逐寒潮，离思难胜郭外桥。仕版姓名初受禄，讲堂朱墨细分条。\n崤函境接山河胜，秦赵台空草木彫。麟史一编君旧业，几人延颈待甄陶。"
        },
        {
            "标题": "送通守马金进表还庐州",
            "作者": "程敏政",
            "内容": "才看谪宦出京畿，早见来朝自合肥。上寿喜随瞻舜冕，娱亲兼得试莱衣。\n中天雨露常时降，南国山川几日归。记取一番新去住，离亭蝉咽井梧飞。"
        },
        {
            "标题": "送蜀士赵显章赴渑池训导",
            "作者": "程敏政",
            "内容": "薰风吹路铎声清，行李飘萧出帝城。洛士自今沾化雨，川人从昔有文名。\n崤函地接关河便，秦赵台危草树平。黉舍有刑知尚在，好将蘋藻荐曹生。"
        },
        {
            "标题": "送户部叶叔通郎中知宁国府 其一",
            "作者": "程敏政",
            "内容": "民部清风十载馀，金绯一日荷恩除。秧田麦陇宣州道，多少人迎五马车。"
        },
        {
            "标题": "送汪大渊赴永州通判",
            "作者": "程敏政",
            "内容": "都门晓日动鸣珂，渐觉东风转玉河。佐郡正当湖北路，离筵遥和郢中歌。\n十年自守春秋学，千里谁优政事科。老我临岐重回首，眼前朋旧已无多。"
        },
        {
            "标题": "送门生江宁徐梦麟赴会稽教谕",
            "作者": "程敏政",
            "内容": "教铎分持客棹轻，青年文采属徐生。会稽山水占鹏运，建业衣冠起鹿鸣。\n殷序暂为丁祭主，汉庭终拟甲科名。我来子去匆匆里，不尽沙头酒一行。"
        },
        {
            "标题": "送刘述宪赴福建副使督理银课",
            "作者": "程敏政",
            "内容": "画舫薰风向八闽，西江人物外台臣。玺书在手官威重，金带横腰宠命申。\n圣代不增新利额，清门无忝旧儒绅。同年况接同门契，倾倒离觞莫厌频。"
        },
        {
            "标题": "送孝陵卫致政千户覃士英南还",
            "作者": "程敏政",
            "内容": "旧游踪迹半相疏，喜见多君忽过予。命驾谁期千里外，开尊今是十年馀。\n钟山紫气藏弓久，幕府清风解印初。明日不堪还送别，西风黄叶绕离车。"
        },
        {
            "标题": "题尹正言学士菊",
            "作者": "程敏政",
            "内容": "陶家庄子未全荒，篱下西风一径霜。红紫相看零落尽，寒花只作旧时黄。"
        },
        {
            "标题": "送槐塘族孙浚之上舍南归",
            "作者": "程敏政",
            "内容": "今年喜子升辟廱，一身远逐南归鸿。堂上双亲寿且乐，正当月满三秋中。\n明年月色亦如此，秋试文章勉吾子。槐塘相国世有人，一经相传取青紫。\n丹桂花开金粟香，玉兔药捣长生方。高歌明日送子去，多办沙溪秋露觞。"
        },
        {
            "标题": "请杨贮春太医为栽盆莲",
            "作者": "程敏政",
            "内容": "老手栽莲不众同，绕阑栽药未论功。凭君为致西湖种，添我山棚十丈红。"
        },
        {
            "标题": "朝宗都宪闻予教庶吉士有诗见赠奉和 其二",
            "作者": "程敏政",
            "内容": "芸馆初开二月天，诗邮来自柏台贤。人才盛喜鹓成序，岁律忙惊燕寄椽。\n学海有航思共济，经畬无本愧家传。锦囊收拾珠玑在，佳话应留满集仙。"
        },
        {
            "标题": "弘治辛亥岁仲冬念五日在万山观作",
            "作者": "程敏政",
            "内容": "城头雾敛青天开，平地忽见双蓬莱。捲帘下瞰白云起，拂手近招黄鹄回。\n一龙拿石树根古，万弩射潮风壑哀。鍊师纵尔能谢客，容我到城须一来。"
        },
        {
            "标题": "登歙学岁寒亭和旧韵录寄岩镇汪君士和",
            "作者": "程敏政",
            "内容": "隐隐长松带石屏，小亭仍揭岁寒名。古碑字灭苔争绣，曲径人稀草乱生。\n松老不随霜雪变，景多真比画图清。凭阑小立斜阳里，春鸟初闻第一声。"
        },
        {
            "标题": "题自写墨梅",
            "作者": "程敏政",
            "内容": "墨本流传四十秋，不堪重省少年游。山堂雪后摩挲处，赢得寒花照白头。"
        },
        {
            "标题": "踏雪寻梅图",
            "作者": "程敏政",
            "内容": " [明代] \r\n       程敏政"
        },
        {
            "标题": "观音寺望湖亭次沈中律旧韵",
            "作者": "程敏政",
            "内容": "涧水分明一线来，碧天空阔镜中开。亭前医俗怜新笋，石上题名扫旧苔。\n野衲未惊中爨熟，林乌遥认晚钟回。春来觞咏休轻掷，白塔累累遍草莱。"
        },
        {
            "标题": "和州香淋寺浴汤泉",
            "作者": "程敏政",
            "内容": "山根流出暖汤汤，暗处斜分到石堂。千里风尘消半霎，一团和气霭中央。\n何年混沌初开窍，此地温柔别是乡。浴罢不知将夜半，老僧频换佛前香。"
        },
        {
            "标题": "题盛子昭唐子华小景 其二",
            "作者": "程敏政",
            "内容": "雪后川原远近分，渔榔僧磬隔溪云。行吟坐啸皆诗趣，追忆吾乡旧令君。"
        },
        {
            "标题": "题安城彭学士山水图",
            "作者": "程敏政",
            "内容": "何人结屋青山里，终日开窗见山喜。近峰错落走檐牙，远岫蜿蜒插天嘴。\n澄江一道山前过，短棹平分浪痕破。船头水气绿侵衣，载酒高人面山坐。\n石泉下冲沙渚浑，桑榆接地成深村。柴扉欲扣不可到，或有细路通云根。\n竹鹤老人名画手，半幅生绡大于斗。水分山断意无穷，目送飞鸿度江口。\n安城先生尘虑脱，南望乡人楚天阔。高堂永日对山歌，肃肃凉风起蘋末。"
        },
        {
            "标题": "题罢猎图",
            "作者": "程敏政",
            "内容": "沙碛风高树鸣叶，马放平原人罢猎。解装散出青草间，两两胡姬映桃颊。酪浆满注金叵罗，侑饮似唱阴山歌。雪鹰离绦犬噬肉，穹庐到处皆行窝。大旃扬扬出烟表，不觉残阳过林杪。健儿自许力未疲，翻身欲射云中鸟。打围之乐乐未央，挽弓握矢心茫茫。岭阴直接贺兰道，马上终老单于乡。当今圣人制诸夏，八方无尘羽书寡。但愿胡雏似画中，莫近三边古城下。"
        },
        {
            "标题": "题李太史世贤梅花图集古",
            "作者": "程敏政",
            "内容": "四山多风溪水急，陇上何人夜吹笛。\n几家春梦未知回，起傍寒梅访消息。\n宛然姑射子，潇洒在风尘。北人初未识，疑是弄珠人。\n西湖处士骨应稿，洗雨梳风为谁好。\n呼儿觅纸一题诗，相对真成被花恼。"
        },
        {
            "标题": "题画菊寿人母",
            "作者": "程敏政",
            "内容": "山中秋已老，佳色见亭亭。独历风霜苦，全羞粉黛形。\n松篁同晚节，蒲柳胜先零。凭仗幽贞意，相看到百龄。"
        },
        {
            "标题": "题汪廷器画牛图",
            "作者": "程敏政",
            "内容": "西畴耕遍已春深，气力应怜两未禁。丰草长林幸无事，区区相角是何心。"
        },
        {
            "标题": "题画牛二首 其一",
            "作者": "程敏政",
            "内容": "沙柳阴浓岸草深，老犍回首认桃林。手提死雉惊乌啄，赖有田夫报苦心。"
        },
        {
            "标题": "题画牛二首 其二",
            "作者": "程敏政",
            "内容": "芳草平原水满陂，夕阳牛背影差池。青童黄犊相呼处，记取前朝卖剑时。"
        },
        {
            "标题": "和于府尹景瞻游金山寺诗八首 寄题金山寺二首 其三",
            "作者": "程敏政",
            "内容": "波心千古出楼台，长笑人生几度来。终有寸缘分白社，暂收双足洗黄埃。\n歌成欲斗潮音起，景胜翻疑海市开。遥指红云过江去，煖风初透北山莱。"
        },
        {
            "标题": "李白问月图为巡按吴天弘侍御赋",
            "作者": "程敏政",
            "内容": "山东李白真王孙，天才逸若天马奔。醉中双眼俯八极，弄月似扣玻瓈盘。\n安得长江化春酒，诗成百篇供一斗。拔取蟾宫玉兔毫，为副金銮草麻手。\n江月空明山月高，停杯一问歌声豪。贺监归湖郭令远，寂寞当时宫锦袍。\n文章万古光不歇，过眼清光几圆缺。世间欲访谪仙人，煜煜长庚皎如月。"
        },
        {
            "标题": "题陆廉伯庶子所藏墨梅",
            "作者": "程敏政",
            "内容": "宋人写梅工染地，染出疏花得花意。寒枝点缀纵复横，宛在江村立烟际。元人写梅铁作圜，千玉万玉相联拳。天机浅深各有态，三昧定属何人传。忽拭此图真宋手，入眼丹青未能有。凉风未觉生衣襟，古月犹疑照窗牖。断缣残墨惊海棠，当时价抵千金强。几人豪夺几悬购，完璧乃归君子堂。多君家在毗陵住，高洁平生似梅树。秀餐亭上岁寒盟，时约花神共来去。我今归卧新安山，暗香正绕清溪湾。北河冰坚未成往，春梦夜落松筠间。补之不作林逋老，红绿纷纷竞妍好。愧无佳句慰幽芳，三复莓苔被花恼。"
        },
        {
            "标题": "题梅送朱伯承都运赴两浙",
            "作者": "程敏政",
            "内容": "不须持酒酹花神，此去西湖正及春。一树官梅应待久，知君才是作羹人。"
        },
        {
            "标题": "题梅赠山海萧生赴山东秋试",
            "作者": "程敏政",
            "内容": "孤芳自是不凡材，顾影临池首重回。已报东归消息好，春光随马过关来。"
        },
        {
            "标题": "分题履寿周原已院判乃尊",
            "作者": "程敏政",
            "内容": "老人不踏红尘路，踪迹常便水竹居。蹑屐登山如北日，杖藜随步胜安车。\n庭中任解王生袜，桥下谁传孺子书。但祝仙乔同寿考，双凫他日得凌虚。"
        },
        {
            "标题": "题四景画 其三 买臣秋樵",
            "作者": "程敏政",
            "内容": "西风萧萧振黄叶，何处平原初罢猎。会稽山下负薪人，倚树掀髯亦豪侠。\n一朝印绶悬其身，白日照耀新朱轮。谁知担上芸香册，只博人惊车马尘。"
        },
        {
            "标题": "题倪云林小景",
            "作者": "程敏政",
            "内容": "平生最爱云林子，雅澹高情非画史。偶然落笔自可人，不藉丹青布生纸。\n石田茅屋谁所营，疏篁老木摇春声。轻绡半幅不盈咫，十里溪山无限情。\n临风恍在西湖里，只欠双桡荡湖水。晚潮初落少人行，菱唱依稀月中起。\n云林老去今几年，风物萧萧似眼前。焚香闭阁无尘事，愿借山堂一榻眠。"
        },
        {
            "标题": "题田家娶妇图",
            "作者": "程敏政",
            "内容": "径草如烟柳如幕，日上茅檐鼓声作。田翁遣女不出村，东舍西邻隔墟落。新妇驾牛儿跨驴，家人后拥翁前驱。儿家举酒拦道劝，舅甥几世同桑榆。耳边阿{弥女}私属父，肩上娇婴肯离祖。欢声一路到柴关，野伶山歌《柘枝》舞。两门仿佛朱与陈，乡仪简古民风淳。华筵肆设竞珠翠，想见纷纷京洛尘。妇馌男耕罢征戍，安得移家个中住。长因击节颂年丰，不作催租打门句。"
        },
        {
            "标题": "次韵题竹鹤老人画",
            "作者": "程敏政",
            "内容": "林间二客妙无语，溪上一航随所之。江山偶尔兴不浅，谁说丹青老未奇。"
        },
        {
            "标题": "闻绩溪高尹被奖劳之典",
            "作者": "程敏政",
            "内容": "乐奏新声彩币红，令君名满练溪东。风行驿路除宵警，雨足山乡乐岁丰。\n考绩政成花县久，旌劳人羡柏台公。题诗欲附循良卷，思绕丛山紫翠中。"
        },
        {
            "标题": "寄题婺源沙阳宗家二书院",
            "作者": "程敏政",
            "内容": "泠泠梓水源，郁郁青山趾。中有两书堂，如鹄东西峙。\n为问作者谁，吾宗有先子。当其全盛时，纷纷集多士。\n弦诵出林樾，灯火照墟里。固将希圣贤，岂独事青紫。\n两雏得联升，家誉亦腾起。自从兵革来，家业已中燬。\n人民嗟久非，山川幸良是。云礽今复兴，白日盛桑梓。\n昂昂用泰君，志可延世美。朅来南山中，相从订家史。\n派分沙阳房，源共篁墩祀。乃知文庆深，流泽耿未已。\n堂构非侈观，诗书乃末技。绍述或有托，尔祖为不死。\n勉㫋君后人，藏修自兹始。野钱穷一卮，山行费双履。"
        },
        {
            "标题": "马嵬八景次韵为阎方伯赋 其六 宝刹晨钟",
            "作者": "程敏政",
            "内容": "宝坊高处地幽偏，钟响常疑落半天。旅次唤醒尘土梦，上方惊散海云眠。\n纱笼客诮非时饭，锡杖僧开午夜禅。看院鹤鸣如应答，一声声出薜萝烟。"
        },
        {
            "标题": "游紫阳山寻许宣平金野仙二真遗迹次旧韵二首 其一 和宣平韵",
            "作者": "程敏政",
            "内容": "屋踞苍崖下，人行老树颠。寻诗敲翠竹，消醉饮清泉。\n歌出黄牛背，帆飞白鸟前。尘缨犹未洗，结社在何年。"
        },
        {
            "标题": "题盛舜臣所藏颜秋月钟馗出游图",
            "作者": "程敏政",
            "内容": "青天下白露，古道吹阴风。窅然绝人迹，野怜招摇红。\n老馗跨长耳，出眺咸阳东。前驱役厉鬼，歘若尊元戎。\n睢盱砺霜刃，急脚鸣青铜。挝鼓或弄篴，皂旆扬其中。\n誓剪六耗孽，祛尔百祟凶。相期卫良民，振旅还幽宫。\n侃侃达上帝，冥冥策其功。何哉虎榜人，不乐鼠辈同。\n颜生号秋月，妙染非常工。水墨不惮劳，幽冥忽相通。\n貌之岂无意，愧彼生王公。寒窗日卓午，瓦研冰初融。\n聊题一转语，未觉双眸空。"
        },
        {
            "标题": "马嵬八景次韵为阎方伯赋 其二 杨妃荒冢",
            "作者": "程敏政",
            "内容": "不思初政戮家姬，坐遣胡雏犯洛师。野鹿已招三镇乱，青螺刚济一身危。\n冰消珠翠汗新壤，云暗金汤失旧赀。万古持盈堪作戒，开元全盛几多时。"
        },
        {
            "标题": "马嵬八景次韵为阎方伯赋 其七 西原春意",
            "作者": "程敏政",
            "内容": "萋萋芳草绿如烟，鸟外长空澹欲连。路辟裙腰时隐隐，风翻书带亦芊芊。\n川光远衬桃如笑，野色平分柳未眠。南浦一番春又别，王孙归兴绕吟边。"
        },
        {
            "标题": "题李世贤太史扇",
            "作者": "程敏政",
            "内容": "浦上南风急，渔舟破浪还。不知离岸远，时见树头山。"
        },
        {
            "标题": "马嵬八景次韵为阎方伯赋 其五 金城古迹",
            "作者": "程敏政",
            "内容": "胜地犹存姓屡更，淡烟荒草没秋城。主家西逐秦云散，僧锡东随渭水倾。\n天靳宝花谁伏虎，枝空仙李不闻莺。惟馀一片长安月，夜夜相临似有情。"
        },
        {
            "标题": "马嵬八景次韵为阎方伯赋 其三 地涌双泉",
            "作者": "程敏政",
            "内容": "谁从坡下凿重渊，觱沸开成两玉泉。根蚀云萝常脉脉，影涵风筱共涓涓。\n旱时几藉龙功普，跑处疑存虎迹圆。能遣菜根滋味好，千金一歃敢争妍。"
        },
        {
            "标题": "题周草庭驸马二小景画 其一",
            "作者": "程敏政",
            "内容": "幽人最得幽居乐，山上危亭溪山阁。时容野客到柴关，不放红尘过林薄。\n新秋众木青且黄，烟中远浦闻鸣榔。渔樵倘许结新社，便欲垂涎云水乡。\n半枕悠悠梦初起，忽见丹青如梦里。披图说梦两茫然，蕉鹿分明浪惊喜。\n草庭都尉冰雪颜，胸中丘壑非等閒。何时对景瀹新茗，细话江南溪与山。"
        },
        {
            "标题": "题周驸马所藏小景",
            "作者": "程敏政",
            "内容": "一舟随泛水云中，醉爱高眠仰受风。惊起竹林双白鹤，背人飞过大溪东。"
        },
        {
            "标题": "题周草庭驸马二小景画 其二",
            "作者": "程敏政",
            "内容": "一夜山中三尺雪，银海周回烂银阙。呼童扫径启柴扉，竹外梅花正清绝。\n主人高眠尘虑空，有客扶杖来溪东。千崖万壑暗香度，乘兴不减孤山翁。\n旱风吹尘不成雨，对画欣然一挥麈。四围寒气欹凌人，如坐冰壶失炎暑。\n去酷来清君子心，平生不受炎凉侵。梅花三弄白雪调，惟有周郎知此心。"
        },
        {
            "标题": "族孙天保德吉名字诗",
            "作者": "程敏政",
            "内容": "三复戬谷诗，上想镐京燕。为德遍群黎，盛治不可见。\n云谁爱兹语，我族称世贤。父命期远大，宾字盍勉旃。\n勉旃亦何如，隐显各致用。文武思吉甫，孝友企张仲。\n力学返性善，克效孳孳功。帝监实伊迩，锡福冥冥中。\n珍重过庭闱，河洛有遗矩。慎勿惭斯名，涂人可为禹。"
        },
        {
            "标题": "题尹性之御史所藏周文靖竹",
            "作者": "程敏政",
            "内容": "周郎识此君，落笔琅玕长。居然步湘皋，翠袖忽两两。\n相将舞回鸾，势欲凌波往。平泉与危石，转折助清响。\n坐令俗耳净，远觉烦襟爽。亭亭吉甫孙，霜台绝尘鞅。\n晏岁凛相盟，虚心惬终赏。"
        },
        {
            "标题": "李源十景 其一 天井龙痕",
            "作者": "程敏政",
            "内容": "潜龙卧空山，爪印非斧琢。一日风雷生，终当露头角。"
        },
        {
            "标题": "送户部叶叔通郎中知宁国府 其四",
            "作者": "程敏政",
            "内容": "宛陵祠下竹娟娟，一榻曾分听夜泉。携酒寓公谁复在，六回春色到吟边。"
        },
        {
            "标题": "以云里帝城双凤阙雨中春树万人家为韵集古十四绝为户部白玢郎中题画 其二",
            "作者": "程敏政",
            "内容": "清溪一道穿桃李，汀畔数鸥閒不起。\n日暮汀洲一望时，城外青山如屋里。"
        },
        {
            "标题": "通州道中",
            "作者": "程敏政",
            "内容": "夹岸摇摇酒幔长，野人渔牧自成庄。商征晓集河西务，漕粟春投水次仓。\n几个鹤巢依古树，一声鸡唱出柔桑。眼中渐觉风光好，直北红云是帝乡。"
        },
        {
            "标题": "次韵罗明仲洗马新春翻阅经史之作 其一",
            "作者": "程敏政",
            "内容": "是非千载若为评，出处当知不异情。仇薛未堪兴礼乐，管商何得擅功名。\n饮馀安乐春风暖，梦觉空同夜气清。此境与君能一到，人生方不愧轩缨。"
        },
        {
            "标题": "次韵罗明仲洗马新春翻阅经史之作 其二",
            "作者": "程敏政",
            "内容": "郢调谁云客和稀，孔坛风景尚霏微。颜渊岂为贫方乐，蘧瑗能于老觉非。\n近代情词多逸响，古来心学有馀辉。太平儒效收公手，浅薄终惭负衮衣。"
        },
        {
            "标题": "八月九日醉书 其十一",
            "作者": "程敏政",
            "内容": "谯楼风报鼓声初，烂醉犹堪倒一壶。洛党自怜家学在，款门休怪故人疏。"
        },
        {
            "标题": "赠欧阳令君十二咏并引 其七 昭具庆",
            "作者": "程敏政",
            "内容": "六一多遗书，二老复联德。产此名家郎，不坠稽古力。\n朅来山县中，弦歌乐其职。有若崔玄炜，时送好消息。\n行行当要津，落落开寿域。皇恩定推封，迎取丹凤敕。"
        },
        {
            "标题": "广平王同守原常治水底绩卷",
            "作者": "程敏政",
            "内容": "一宵水决漳河冲，鲸波突下驱雷风。划然蚀出贾村口，联堤属堰如飞蓬。\n城门昼闭人反走，四顾已作冯夷宫。贰车王公智且勇，拯溺坐遣舟车通。\n行人拔济免鱼腹，公仓保护留陈红。秪馀决口水如故，屡塞屡坏愁民穷。\n民言必得贰车往，上官委牒来匆匆。王公一念通昊穹，单骑直抵漳河东。\n左畚右锸万众集，指呼中坐如元戎。先疏下土杀水势，巨楗却捣奔流中。\n土黏石砌完且固，十里隐隐拖晴虹。几年泛滥一朝去，入眼似觉沧溟空。\n施工次第在方寸，旁观束手真吴蒙。挽牛未数百步洪，射蛟不用千钧弓。\n跨岸长桥复绵亘，绕坻嘉木还青葱。膏腴可佃六千顷，官租遮莫忧难充。\n马前加额来田翁，道上拍手歌村童。神龙庙下磨巨石，太史执笔书成功。\n埭称召伯可专美，堤号苏公谁长雄。我家中寓瀛海郡，北方水患恒忡忡。\n考图按谱多旧迹，坐视孰肯劳其躬。假令稍费疏筑工，斩地即挽凶为丰。\n临风抚卷三叹息，惠政安得千王公，呼呜惠政安得千王公。"
        },
        {
            "标题": "寄扬州杨成玉太守鲍栗之同知",
            "作者": "程敏政",
            "内容": "后土祠前约看花，北来寺口醉呼茶。别时已隔路千里，梦觉长惊天一涯。\n大府衣冠浑得意，上京炊爨乍成家。题诗无限停云意，南国西风雁影斜。"
        },
        {
            "标题": "赠欧阳令君十二咏并引 其一 歌丰年",
            "作者": "程敏政",
            "内容": "令君初下车，随车一丈雪。嗣岁麦有秋，远近总驩说。\n继此三周星，风雨常应节。老天锡贤侯，不遣民望觖。\n稻陇铚艾忙，枫林鼓声彻。何处劭农文，徒焉寄愁绝。"
        },
        {
            "标题": "赠欧阳令君十二咏并引 其九 趋大朝",
            "作者": "程敏政",
            "内容": "海宁地百里，封疆如子男。令君述职来，得与诸侯参。\n天王御紫宸，黜陟分廉贪。令君当是时，政绩鸣江南。\n卓彼公论出，感兹圣泽覃。老稚方引领，春风促归骖。"
        },
        {
            "标题": "龚廷臣许刻图书不至诗以促之",
            "作者": "程敏政",
            "内容": "竹风清处只题诗，一寸并刀不浪施。能事自应难受逼，知音宁肯亦相辞。\n新形活动盘苍纽，古篆横斜度赤丝。从此文房知借重，泊舟相待已多时。"
        },
        {
            "标题": "送袁士蓥太守考绩还淮安得童字",
            "作者": "程敏政",
            "内容": "淮阳今大府，南北舟车通。上官络绎至，卧治将无功。\n使君东南来，瘦马从一童。绩成奏天子，出门岁将穷。\n君本法曹郎，皎皎白鍊铜。坐令郡讼稀，风化千里同。\n劝君一卮酒，美政贵保终。不见古循吏，名与长淮东。"
        },
        {
            "标题": "甲寅除夕饯岁有作时",
            "作者": "程敏政",
            "内容": "朝元先自拭宫袍，守岁仍呼煖浊醪。三品职衔愁不称，一年诗债幸粗逃。\n东风暗转窥蓬户，北雪公添入鬓毛。更属小儿须早起，扈行仙仗莫辞劳。"
        },
        {
            "标题": "玩芳亭为段太监次西涯韵",
            "作者": "程敏政",
            "内容": "沿径入芳园，萧然觉尘迥。起登罨画亭，四望如野景。\n平生汉阴志，俛仰惭掣绠。墙竹来清风，水花破幽泂。\n主人性爱客，时遣送佳茗。摩挲灵璧峰，孰是仇池境。\n妙哉泉石趣，蕞尔车徒骋。草色侵帘帏，芸香袭衣领。\n为和郢中篇，烦心坐来省。"
        },
        {
            "标题": "集李绝句十八首 其一 登京口望江楼",
            "作者": "程敏政",
            "内容": "故国园林草自芳，望中情地转凄凉。行人莫苦登高阁，高处何曾见故乡。"
        },
        {
            "标题": "挽张世琏舍人",
            "作者": "程敏政",
            "内容": "去年君家会邻曲，芙蕖花红池水绿。今年君死藤束棺，芙渠花落池水寒。明年花开对新主，太息人生几何许。楚些招君君不来，斜日虚堂泪如雨。"
        },
        {
            "标题": "挽余钟母",
            "作者": "程敏政",
            "内容": "一夕谖花惨不开，满庭凉露鹤声哀。神姬约伴游仙去，帝子亲书遣祭来。\n古道悲风吹绛旐，玄墙阴雨上青苔。倚庐人诵南陔处，愁见当时玉镜台。"
        },
        {
            "标题": "挽朱维吉 其一",
            "作者": "程敏政",
            "内容": "一卧幽轩梦不回，独遗寒月照疏梅。夜深风露萧萧下，恐有吟魂跨鹤来。"
        },
        {
            "标题": "于千户母夫人哀挽",
            "作者": "程敏政",
            "内容": "万石家成老未慵，忽惊霜涧仆高松。阃仪可但蘋蘩托，庭训无忘俎豆容。\n梦落海东陪鹤驭，恩从天上得鸾封。贤郎抆泪书遗德，留向他年说女宗。"
        },
        {
            "标题": "过桐乡晚宿皂林驿",
            "作者": "程敏政",
            "内容": "东风吹日半晴阴，不觉船窗水气侵。三里人家春淡淡，一江烟树晚沉沉。"
        },
        {
            "标题": "题万山深处楼",
            "作者": "程敏政",
            "内容": "叠嶂层峦东复西，水源穷处结岩栖。捲帘斗柄光临座，记路桃花插满堤。\n境逼衡阳无雁过，峰多巫峡有猿啼。裹粮何日寻幽去，却倚危阑续旧题。"
        },
        {
            "标题": "帽岛笼烟为尹性之御史赋",
            "作者": "程敏政",
            "内容": "一山突起圆且卓，两山夹峙如展角。俨然唐制落丹青，秀出天工谢雕琢。\n故家庭户对山启，入眼分明不盈握。烟际时笼翠霭深，风前肯受黄尘浊。\n颇疑巨灵发其祥，往往圭璋蕴奇璞。主人似出尹吉甫，拄笏无嫌往来数。\n豸冠相峙两相高，十载威名动山岳。朅来笑踏尘网中，猿鸟惊违几弦朔。\n山容彷佛入幽梦，世味炎凉听谁学。湘鬟渺渺镜难匀，笠泽茫茫缨可濯。\n地因人胜古则然，愧乏高吟寄绵邈。愿取重占披絮云，一日甘霖沛新渥。"
        },
        {
            "标题": "望昌平作兼答曰川谕德",
            "作者": "程敏政",
            "内容": "万仞桥山入望高，轻装来惯不知劳。近城石濑清尘鞅，何处山风裂苧袍。\n马脱鞍衔随地宿，犬惊冠盖隔林嘷。灯前试品行囊赠，太史新篇似水曹。"
        },
        {
            "标题": "题汪道全爱萱堂",
            "作者": "程敏政",
            "内容": "阿母生儿今已老，少年曾佩宜男草。阿儿念母心无涯，北堂远种忘忧花。\n爱母如花愿花茂，长向花前祝眉寿。酒盏时闻花送香，舞衣欲共花争秀。\n我心正复与子同，一曲薰风歌绕丛。爱母何年心始惬，霜鬓重看绿如叶。"
        },
        {
            "标题": "和吴亚卿道本得孙之作",
            "作者": "程敏政",
            "内容": "冻雷惊起箨龙儿，老节俄添玉一枝。兆叶仙禽来梦日，喜听英物试啼时。\n门随北俗长拖锦，宴出闽肴半杂饴。书种有人公意足，霜髯促尔遍方颐。"
        },
        {
            "标题": "为乡人张卫幕贵题辽王九鸶图",
            "作者": "程敏政",
            "内容": "苇岸芦汀立九鸶，郢人燕说是吾师。拟将圣训垂深戒，想见宗英洒翰时。"
        },
        {
            "标题": "除夜家燕听埙子鼓琴",
            "作者": "程敏政",
            "内容": "山乡明日是新年，寿母情深夜不眠。耳畔莫嫌无管籥，小儿初解拂冰弦。"
        },
        {
            "标题": "道庸都纪城市山林卷次韵",
            "作者": "程敏政",
            "内容": "上逼青霄下瞰城，来游何必羡登瀛。风前不动旌幢影，云外时闻杵臼声。\n盟狎海鸥机渐了，梦回蕉鹿世空惊。丹房何日全相借，慰我吟身太瘦生。"
        },
        {
            "标题": "李员外应祯吴太史原博约游虎丘",
            "作者": "程敏政",
            "内容": "日散林霏见虎丘，故人清约此閒游。望深绿树知藏寺，吟遍青山始系舟。\n塔院风来花似雪，剑池春到水如油。酒阑不尽吴中胜，老衲相招更倚楼。"
        },
        {
            "标题": "闻南都新开池馆之胜漫摘坦侄二属对成诗二章 其二",
            "作者": "程敏政",
            "内容": "别业新开水竹居，游尘全不到庭除。楝花台榭闻幽鸟，荻草盆池种小鱼。\n翁醉不劳方竹引，客吟多借古藤书。何时罢直金华省，日日江头奉板舆。"
        },
        {
            "标题": "白云深处为天台赵时晖赋",
            "作者": "程敏政",
            "内容": "幽人卜筑嫌山浅，直入云山十二重。傍岸野樵多失路，隔林溪碓远闻舂。\n衣裳露宿岚光冷，书画晴蒸海气浓。极目为君思雁荡，烂银舒卷正溶溶。"
        },
        {
            "标题": "斋夜与汪伯谐庶子陆鼎仪张启昭谕德联句 其一",
            "作者": "程敏政",
            "内容": "月转西檐夜向深，几回思卧更看参。天清辇道遥闻柝，火冷斋庐半拥衾。\n有制共严三日戒，受釐应荅九重心。坐来无事频呼茗，怀抱都忘俗虑侵。"
        },
        {
            "标题": "夏日独卧西斋陶懋学贡士与克俭弟隔坐写画笑语而窗外槐阴与盆石掩映宛如往岁回舟北上时事因成一诗",
            "作者": "程敏政",
            "内容": "卧我西斋坐两君，不知谈笑久离群。墙槐影似中流见，盆石青疑隔岸分。\n屈指三年如昨日，开颜一酌又斜曛。相烦画舫题新额，满壁挥毫动水云。"
        },
        {
            "标题": "陆廉伯太史家赏莲得天字",
            "作者": "程敏政",
            "内容": "小院凉生雨后天，一尊同赏瓮池莲。散花晓日来天女，步月清宵见水仙。\n坐客不辞浮白令，主人何惜买红钱。兴来忍折芳筒尽，回首风光又隔年。"
        },
        {
            "标题": "寿意图为芜城王君怡晚追赋",
            "作者": "程敏政",
            "内容": "仙人跨凤来匆匆，翱翔远自东溟东。手持一卷寿生箓，夭矫似是青华翁。\n紫绡衣轻止欲下，石洞上见桃花红。花间老人意閒雅，万里一瞬流云空。\n青苔净扫坐盘石，炯然秋水明双瞳。江乡旧号骑鹤里，浮名岂愿拘尘笼。\n清和天色雨初过，异境彷佛开冥濛。紫芝葳蕤得何许，石阑诘屈遥相通。\n小童煮茗"
        },
        {
            "标题": "卧病七旬方起试笔作字适世贤有诗见慰依韵奉酬",
            "作者": "程敏政",
            "内容": "独卧空房思有馀，茂陵憔悴旧相如。病来自觉逢迎倦，客至从嗔礼法疏。\n风约黄尘凝砚沼，雨催青草上阶除。读君诗罢还成句，枣笔藤笺试手初。"
        },
        {
            "标题": "卧病七旬方起试笔作字适世贤有诗见慰依韵奉",
            "作者": "程敏政",
            "内容": "独卧空房思有余，茂陵憔悴旧相如。病来自觉逢迎倦，客至从嗔礼法疏。风约黄尘凝砚沼，雨催青草上阶除。读君诗罢还成句，枣笔藤笺试手初。"
        },
        {
            "标题": "饮孙挥使家别后有作",
            "作者": "程敏政",
            "内容": "相见劳君两日留，重君儒雅异凡流。家藏韬略从先祖，世袭金绯似列侯。\n客宴赏春看打马，军门防夜听传筹。八方无事征书少，赢得清閒坐歙州。"
        },
        {
            "标题": "七日与浯村大畈诸眷家别",
            "作者": "程敏政",
            "内容": "亲戚情深别酝浓，蓝舆摇兀两三峰。酒醒已过扶车岭，犹问前山第几重。"
        },
        {
            "标题": "赋琼花时与杨成玉太守鲍栗之同知饮无双亭作",
            "作者": "程敏政",
            "内容": "仙姬谪堕偶成丛，江北淮南淑气通。天上有容争玉雪，人间无地著青红。\n野塘逼路鱼吹絮，古庙依林鸟唤风。不尽閒花倾国恨，芜城斜日旧离宫。"
        },
        {
            "标题": "别君谦",
            "作者": "程敏政",
            "内容": "万卷芸香手自删，知予能拨冗中閒。吴门七日心难了，直与殷勤过锡山。"
        },
        {
            "标题": "钱唐杂咏四首 其一",
            "作者": "程敏政",
            "内容": "水色山光似昔时，往来还动百年思。颠崖藓蚀钱王箭，拍岸潮迎伍相祠。\n岁月难胜双短鬓，兴亡能博几新诗。望中喜是林逋宅，竹外梅花一两枝。"
        },
        {
            "标题": "良店道中大风夜作野泊安陵达晓风息趋连窝",
            "作者": "程敏政",
            "内容": "我行沧景路，渺渺夜过亥。东风何太颠，势欲"
        },
        {
            "标题": "送元真观徐本道士游武当",
            "作者": "程敏政",
            "内容": "屡到元君观里行，僻居潇洒爱徐生。花当户外朱英烂，瓜出墙头紫蔓萦。\n晓露研朱看篆字，午风敲玉认棋声。无端又逐衡阳雁，丹灶归时几转成。"
        },
        {
            "标题": "游万山观",
            "作者": "程敏政",
            "内容": "何代迎仙地，高低复起楼。东明先得日，西爽最宜秋。\n帆影林梢见，岚光脚下流。道人吹铁笛，飞思绕瀛洲。"
        },
        {
            "标题": "为文模题西坡卷",
            "作者": "程敏政",
            "内容": "青山一路绕青溪，别墅分明似瀼西。何日杖藜寻北阮，手摩新竹更留题。"
        },
        {
            "标题": "游西山道中作",
            "作者": "程敏政",
            "内容": "二十馀年薄宦身，投簪方许作游人。春空白鸟来无际，晓雾青山出未匀。\n閒坐水边飞酒盏，远从亭上振衣尘。沙桥野店东风里，柳眼相窥一最真。"
        },
        {
            "标题": "西山道中与友人别",
            "作者": "程敏政",
            "内容": "圣恩容纳禄，随地可寻春。东道非生客，西山似故人。\n竹贪文字饮，萍笑宰官身。别后遥相忆，诗邮托雁频。"
        },
        {
            "标题": "因与于文远郑时清同步东城上晚归得诗六绝 其三 傍溪寺晚眺",
            "作者": "程敏政",
            "内容": "宝坊高出旧城东，百里山川一望中。竟日倚阑题不尽，夕阳遥射竹林红。"
        },
        {
            "标题": "先忠烈王遗迹十二咏 其六 洗马池",
            "作者": "程敏政",
            "内容": "山前收战后，洗马向晴波。髀肉加鞭久，腰痕受箭多。\n敌兵愁弃甲，征戍喜投戈。旧迹无寻处，沙头剩绿莎。"
        },
        {
            "标题": "歙溪道中",
            "作者": "程敏政",
            "内容": "籼稻青青小麦黄，一村茅屋枕方塘。家家缉苧车声响，不道豳风在故乡。"
        },
        {
            "标题": "喜同年屠朝宗都宪卜居正得宾之旧宅次韵",
            "作者": "程敏政",
            "内容": "几年离合诵停云，此日叨随燕贺群。名重柏台同鲍隶，寿期椿府似茅君。\n旧堂主尚多情在，新曲谁当善颂闻。谈笑不妨清漏促，帝城春色喜初分。"
        },
        {
            "标题": "送太学生殷质南还",
            "作者": "程敏政",
            "内容": "殷家少子真白眉，业精小戴无荒嬉。寻师过浙不惮远，角艺南京常数奇。\n成均正值收材日，羡子束书偕计入。司成教法严如霜，六馆雁行分甲乙。\n暑雨吹风尘不飞，诸生有恩容暂归。离亭一尊柳阴重，插河双桨浪痕肥。\n君家兄弟子出色，好取明经发先德。会报他时会有期，坊表巍巍碧山侧。"
        },
        {
            "标题": "出塞行",
            "作者": "程敏政",
            "内容": "汉家将军如虎貔，铁衣炯炯登肜墀。鞠躬再拜向天子，肘系金印盘双螭。\n阴山之阴单于宅，名王渠帅相出没。天诛一顾不可留，旌旗如云戒明发。\n袖中剑气吞长虹，指麾白日回苍穹。偏师五路捣沙碛，铁骑十万屯云中。\n皇威四驰掣惊电，胆落旄头逐飞箭。降车昼走穹庐王，捷书夜报明光殿。\n君王有诏无穷追，凯歌散入边城陴。满决银河洗兵马，尽收土宇归华夷。\n明廷告勒有尊敦，钜笔如椽我当载。酒酣击节聊载歌，一为将军歌出塞。"
        },
        {
            "标题": "送赵文声知博兴县",
            "作者": "程敏政",
            "内容": "碧云凉吹满林皋，奉檄东行属俊髦。百里为民常择尹，一官旌异得均劳。\n河桥秋别犹攀柳，县郭春来莫种桃。齐鲁弦歌原接境，看君今日试牛刀。"
        },
        {
            "标题": "喜雨柬张令君",
            "作者": "程敏政",
            "内容": "稻陇尘飞早日红，不堪秋事渐成空。好风忽送千山雨，戾气全收百丈虹。\n父老欢声随地起，令君诚意与天通。他年欲续循良传，野史先书第一功。"
        },
        {
            "标题": "临清饮提督兵备潘廷玺宪副家",
            "作者": "程敏政",
            "内容": "倚棹清源日未中，旧游谈笑偶然同。兴来已尽三升酒，醉里还开一石弓。\n为乐都忘宾共主，留人无奈雨兼风。醒时始觉归时晚，漏下船窗烛影红。"
        },
        {
            "标题": "直沽望海",
            "作者": "程敏政",
            "内容": "击楫中流亦快哉，海门春放一帆开。五更日透烟霏出，万里风推云浪来。\n壮志不惊龙窟宅，奇观初识凤楼台。行边历历鱼盐士，倘有平时出众才。"
        },
        {
            "标题": "夏日偶成",
            "作者": "程敏政",
            "内容": "瓜头果叶未全开，一寸新根蚀旧苔。閒上小楼看雨脚，不知青蔓过墙来。"
        },
        {
            "标题": "夏至日雨病中喜二弟来自南京",
            "作者": "程敏政",
            "内容": "亢阳苦作厉，人物皆昏如。兹辰一阴生，况与甘霖俱。\n燔燄忽已扫，清气回堪舆。我方病炎热，展转无宁居。\n得此若新濯，洒洒心情舒。依约小床润，点射明窗虚。\n况我同胞子，千里来宁予。雁行夜联榻，咫尺庭中隅。\n琅琅语颇闻，喜今到吾庐。伏枕听檐滴，漏下二鼓馀。\n苏韦有故事，莫惜花笺书。"
        },
        {
            "标题": "题青州先贤祠",
            "作者": "程敏政",
            "内容": "青州名迹半荒凉，只有丛祠古道傍。百代英魂随水去，一方遗泽共山长。\n秋来废苑甘棠老，春到空阶碧草芳。闻说西平贤太守，怀人时见菊花觞。"
        },
        {
            "标题": "六月十八日忠孝乡保安醮事请予充首",
            "作者": "程敏政",
            "内容": "一片琅璈度曲新，社中香火会比邻。幡幢四绕星坛静，剑佩遥瞻帝座真。\n初向玉清充弟子，会从金马作仙人。踰年病起惊仍健，福酒还看酌数巡。"
        },
        {
            "标题": "题于文远山水小景",
            "作者": "程敏政",
            "内容": "望中疑是富登山，只欠危亭著树间。记得摩厓看石篆，小舟曾泊相湖湾。"
        },
        {
            "标题": "固镇驿早发集古二首 其一",
            "作者": "程敏政",
            "内容": "中夜起坐万感集，有时颠倒著衣裳。病身最觉风露冷，离思杳如关塞长。"
        },
        {
            "标题": "寄平江总戎二绝 其二",
            "作者": "程敏政",
            "内容": "清口沙头一棹停，当时宾主最忘形。别来水石潇潇处，闻说新开四美亭。"
        },
        {
            "标题": "次宋县令邹补之岩口石壁留题之作",
            "作者": "程敏政",
            "内容": "不见当年旧县基，独留孤庙想陈隋。水过山脚无寻处，路绕云根有断时。\n雉堞草荒埋废础，鹅峰苔老剥残碑。危阑却倚青冥望，入眼分明自有诗。"
        },
        {
            "标题": "重拜山斗世忠庙",
            "作者": "程敏政",
            "内容": "先祠高占水云村，十载重来叩庙门。一抹冻岚消木杪，半规寒日下松根。\n情深暖族新杯面，手拂题名旧墨痕。俎豆巍巍风烈在，济时才劣愧闻孙。"
        },
        {
            "标题": "赤松山",
            "作者": "程敏政",
            "内容": "碧霄千仞赤松山，怅望仙踪不可攀。直拟御风游海岛，肯来随俗住人寰。\n夭桃一树野烟里，老鹤数声空翠间。辟谷有灵应笑我，尘中双足几时还。"
        },
        {
            "标题": "送长洲孙进士林赴南京刑部主事",
            "作者": "程敏政",
            "内容": "东风吹尘扑征车，欲行未行立踟蹰。行装萧萧一何有，上载经史下刑书。\n子向金陵意甚适，咫尺吴门是乡邑。登舟坐想春渡江，饯者如云晓亭集。\n亭前新柳飏金丝，手折听人歌柳枝。鲥鱼竹笋满南国，正是官曹开宴时。"
        },
        {
            "标题": "心远轩为方景茂赋",
            "作者": "程敏政",
            "内容": "结屋西城下，幽人自不群。道情閒共鹤，诗思淡随云。\n与客观朝槿，呼童炷夕薰。不知门外路，车马日纷纷。"
        },
        {
            "标题": "海阳周司训教政遗思卷",
            "作者": "程敏政",
            "内容": "缅怀三代士，学以济物成。惓惓致泽心，岂在口耳精。\n圣涯去已远，随世图功名。不有奎聚贤，斯道孰主盟。\n天命凛攸畏，人穷亦堪矜。体用收一原，庶无沗所生。\n我从归田来，间入新安城。过从得周君，岭海人中英。\n尚友古贤豪，不与流俗争。黉宫受规约，一一知躬行。\n文章谢葩藻，材器多恢宏。有时奉檄往，署事花封厅。\n一挥举错间，居然得民情。刻覈我何有，迂阔劳讥评。\n屈指九寒暑，松桧无渝青。孤舟载行李，夹路闻歌声。\n惟时秋雨霁，祖道开江亭。屏山翠可飧，练水濯发明。\n一杯属君饮，及此天衢亨。达道须壮年，日月无留停。\n丈夫志有在，岂为春花荣。蹇予洛党裔，茕茕抱遗经。\n况生紫阳里，半世惭幽贞。习魔固有种，放罪容归耕。\n所愿天子圣，众彦登王庭。君行倘有合，凤鸟一日鸣。\n治教炳前烈，周道无欹倾。吾党重遗思，远大兹发萌。\n睽违意难极，斜阳下林坰。"
        },
        {
            "标题": "四日大雪过新岭时山斗梦吉侄孙侍行",
            "作者": "程敏政",
            "内容": "老天开异境，琼岛落尘寰。鸟没黄云外，人行玉树间。\n石陉翻齿齿，冰溜激潺潺。剩得新诗料，奇观慰往还。"
        },
        {
            "标题": "题道新菊圃卷",
            "作者": "程敏政",
            "内容": "篱下西风斗晚妆，閒花宁复见红黄。青青惟有淇园子，晏岁交情一味长。"
        },
        {
            "标题": "宿河上岭入夜风雨大作",
            "作者": "程敏政",
            "内容": "辞家已三日，夜泊苍山矶。遥看月仰瓦，星斗何依稀。\n玄云忽四合，黯尔灯无辉。孤眠觉有异，起坐披裳衣。\n长风挟雷电，雨若天瓢挥。万响凛不测，势恐孤篷飞。\n船头屡低昂，知是江波肥。移床避罅漏，客心转凄危。\n古云行路难，此语良不非。悄然百忧集，君父难两违。\n裁诗记所遭，胡宁不怀归。"
        },
        {
            "标题": "成化癸夘冬至谒陵与李宾之学士联句二十首 其四 宿昌平新城刘谏议祠下兼怀镜川杨翰长",
            "作者": "程敏政",
            "内容": "五年重宿此斋居，往事分明一感予。坐久青毡回夜暖，话残红烛到更馀。\n中堂谏议迎新主，西郭耆民指故墟。因忆旧游杨翰长，摩挲三诵壁间书。"
        },
        {
            "标题": "癸巳日长至与世贤太史陪祀山陵往反得律诗十首 其二 宿昌平再用前韵",
            "作者": "程敏政",
            "内容": "暂停饥马啄荒莱，寒入重衾手倦开。残雪夜惊双涧合，鲜飙晨送一阳回。\n前村野色催行李，何处歌声调落梅。明发园陵天尺五，溪山应识我重来。"
        },
        {
            "标题": "为柳楷序班题寿意图归庆其母",
            "作者": "程敏政",
            "内容": "七十柳家母，双耳被华发。行步若飞凫，飘然有仙骨。\n诸子数公权，供奉广寒阙。回首夜何其，天凉桂花发。\n神娥海东至，荡潏凌波袜。皎皎青镜中，居然事修谒。\n酒酣一借问，沧溟几时竭。携手问清浅，共拾蟠桃核。\n仙凡隔尘水，三山翠峣屼。可望不可亲，歌诗对明月。"
        },
        {
            "标题": "九桥书舍为京学教授莆田陈君叙畴作",
            "作者": "程敏政",
            "内容": "十里莆南竹树村，九桥精舍太丘孙。衣冠屡报看花捷，水石疑留洗墨痕。\n聘士高风今入画，尚书经学久专门。寄言莫坠藏修地，白鹿遗规可重论。"
        },
        {
            "标题": "宿资胜寺与王文玙进士夜谈",
            "作者": "程敏政",
            "内容": "载酒朝相过，论心夜未中。卧残禅室冷，谈彻讲堂空。香篆销轻缕，灯花落小红。好怀摅不尽，钟起院墙东。"
        },
        {
            "标题": "徐州饭管洪尹珍主事家有怀亡弟",
            "作者": "程敏政",
            "内容": "去年过彭城，朔风萧萧征马鸣。今年过彭城，东风渺渺扁舟行。渐觉此身为客惯，才见花飞又花绽。南去北来曾几时，随阳却似云中雁。九里峰前春草芳，百步矶头春水长。偶然一饭剪银烛，行河使者尚书郎。逍遥堂空谁作主，感慨当时对床语。归来展转不成眠，独倚篷窗听风雨。"
        },
        {
            "标题": "哀灵椿卷为徐中行赋 其二",
            "作者": "程敏政",
            "内容": "坟草青青岁月多，独馀庭树影婆娑。他时结綵缠修干，重续徐卿二子歌。"
        },
        {
            "标题": "留别蒋长洲克明 其一 篁墩",
            "作者": "程敏政",
            "内容": "念子天涯久谪官，已看新命出金銮。牛刀小试真言偃，鸥社重寻愧谢安。\n旧雨故人频对酒，青霄客路正弹冠。明朝又作胥门别，浦树江云两地看。"
        },
        {
            "标题": "先忠烈王遗迹十二咏 其十 千年木",
            "作者": "程敏政",
            "内容": "嘉木何年种，巃嵷护古坟。蛇皮斜溜雨，龙角上排云。\n手植传乡土，神游隔世氛。子孙今万派，冠佩日纷纷。"
        },
        {
            "标题": "上元日与林谕德亨大商懋衡李世贤二侍讲饯同年陆叙州克深考绩西还联句十首 其一",
            "作者": "程敏政",
            "内容": "六年两觐一尊同，簪盍今看笑语中。盈缺共怜天上月，分飞翻恨雪边风。\n雷陈胶漆心长在，李杜文章思不穷。怅别那堪还话别，春云撩恨满城东。"
        },
        {
            "标题": "送进士李应灵赴宣城知县",
            "作者": "程敏政",
            "内容": "柳丝低蘸水沄沄，百里恩除喜送君。登第向来传警策，劝农他日看新文。\n政成拟赋江南乐，才美终空冀北群。忽念李邕今不见，旧游踪迹负停云。"
        },
        {
            "标题": "上元日与林谕德亨大商懋衡李世贤二侍讲饯同年陆叙州克深考绩西还联句十首 其二",
            "作者": "程敏政",
            "内容": "数载暌违此日逢，夜堂灯火笑萍踪。名途共幸身强健，大郡争誇众景从。\n秉烛意长春漏短，离樽香淡别情浓。吟馀忽上西檐月，相对愁听紫禁钟。"
        },
        {
            "标题": "雪景二玄兔",
            "作者": "程敏政",
            "内容": "黄芽衬雪青山空，苍松晻映山茶红，涧泉隐隐流白虹。\n蓦地惊看两奇绝，夜来似食玄霜屑，变尽锋毛杵声歇。\n一拳跛龊思轶尘，一瞩迷离光射人，岁寒共保蟾宫身。"
        },
        {
            "标题": "题文富侄萱花",
            "作者": "程敏政",
            "内容": "一色春难老，双亲未白头。高堂相对处，日日可忘忧。"
        },
        {
            "标题": "赏雪次韵廉伯学士",
            "作者": "程敏政",
            "内容": "忆当乘雪来，萧斋偶然憩。坐令尘虑空，何必春可禊。\n豪谈激清响，小饮失寒厉。我发日夜改，任尔蓦相缀。\n老翠森在列，妖红谢殊丽。前邻续佳盟，再白已更醉。\n今年告荒甚，远迩物色悴。大有思特书，粒食感同类。\n君王视郊牲，肃肃徼帝惠。衣冠获随步，耿耿候舆卫。\n居然得三白，预想苏万汇。赏券应不孤，吟筒倏先置。\n兴思泼蚁浓，冷未怯貂敝。尊前作赋手，敢与兔园对。\n心期洛下徒，不负寸阴岁。弛张姑自解，一笑出公议。\n此白如未已，入眼四成瑞。东郭留馀欢，西城卜新会。\n令严白战铁，价重扫愁彗。行乐及旬休，迂疏愧风致。"
        },
        {
            "标题": "古贤图四绝为临塘婿范樟题 其四 严光",
            "作者": "程敏政",
            "内容": "一竿名重子陵滩，风景真宜入画看。却恐禄多归计好，羊裘零落钓矶寒。"
        },
        {
            "标题": "提学宪副东园郑君廷纲置酒富春驿亭叙旧得联句三首 其三",
            "作者": "程敏政",
            "内容": "讲筵同及事先皇，谪下西湖两鬓霜。潦倒一尊仍话别，联翩孤榻此追凉。\n江声树色催诗急，竹笋溪鱼入馔香。握手严陵山下路，谁知身世在他乡。"
        },
        {
            "标题": "严州道中情思颇适",
            "作者": "程敏政",
            "内容": "山远沙平水似烟，篷窗赢得枕书眠。暖风一日初黄柳，好雨连宵剩绿田。\n傍岸凫鹥如送客，随家鸡犬不惊船。相看便有江湖恋，耕凿娱亲在几年。"
        },
        {
            "标题": "严州道中",
            "作者": "程敏政",
            "内容": "山远沙平水似烟，蓬窗赢得枕书眠。暖风一日初黄柳，好雨连宵剩绿田。傍岸凫珣如送客，随家鸡犬不惊船。相看便有江湖恋，耕凿娱亲在几年。"
        },
        {
            "标题": "严先生祠",
            "作者": "程敏政",
            "内容": "不作中兴谏议臣，归来仍许禄终身。要令公相惭台鼎，正为先生乐钓纶。\n黄鹄溯风非漫士，赤龙当极是真人。雨中未得供蘋藻，一日乘潮入富春。"
        },
        {
            "标题": "题大畈汪卫幕燕归小像",
            "作者": "程敏政",
            "内容": "霏霏香雾凝春殿，日上觚棱催赐燕。身随恩泽下丹霄，乌纱晻映东风面。\n喜君有籍通金门，簉羽鹓班朝至尊。星源异日观图画，知是唐家忠武孙。"
        },
        {
            "标题": "砚瓦沟",
            "作者": "程敏政",
            "内容": "一派泉声出涧长，千金犹带墨痕香。源流色正分玄武，删述功深仰素王。\n湘水有鱼还识字，荥河无马复呈祥。稽疑欲借图经看，断港裴回又夕阳。"
        },
        {
            "标题": "琼林侍宴次定西侯韵二首 其二",
            "作者": "程敏政",
            "内容": "南宫春宴一番新，首席还当柱国人。莲社赋诗曾倚马，柳营传檄旧分麟。\n三公锡宠联黄阁，多士随班谢紫宸。共说得贤今最盛，词章千古陋隋陈。"
        },
        {
            "标题": "杨叔瓛地官挽歌六章 其二 西野草堂",
            "作者": "程敏政",
            "内容": "寂寂茅堂昼掩关，瀼西风物称投閒。当时岸帻黄花里，应读移文笑北山。"
        },
        {
            "标题": "送张辉贡士还石埭",
            "作者": "程敏政",
            "内容": "春满都亭不作寒，旧京南望路漫漫。青云长铗歌声壮，野水孤舟别意难。\n千里霜蹄应暂蹶，九霄风翮会高抟。他时出色归吾子，座上无惭老从官。"
        },
        {
            "标题": "题四小景 其四 池养化龙鱼",
            "作者": "程敏政",
            "内容": "小小储金鲤，池波一镜平。不须桃浪暖，头角亦峥嵘。"
        },
        {
            "标题": "松萝庵视田作",
            "作者": "程敏政",
            "内容": "百亩田庐未就荒，随缘仍得旧僧房。斸苓拟结千年社，养竹同分五月凉。\n奔走半生今尚健，登临长啸古谁狂。东风似识游人意，忽送幽兰几阵香。"
        },
        {
            "标题": "冶城篇一首送袁鍊师道钦还住南京朝天宫",
            "作者": "程敏政",
            "内容": "吴王铸剑处，榛莽无馀城。福地岂终閟，重开似蓬瀛。\n琳宫起璇榜，掩映千花明。肃肃演朝仪，冠裳集群英。\n欣欣祝圣釐，香芾下紫清。神仙足官府，王者宜幽贞。\n迩来领祠禄，有美兰厓生。昂藏好丰采，潇洒不世情。\n薰风送归帆，壮子一日行。颇闻废亭侧，卞庙犹峥嵘。\n凄凉六朝事，激烈千古名。巍巍石城外，㶁㶁青溪声。\n旧京多散局，何当濯尘缨。相携此吊古，击节歌时平。"
        },
        {
            "标题": "涵碧亭八咏 其四 义溪夜笛",
            "作者": "程敏政",
            "内容": "何人弄长笛，散此柯亭秋。令我发奇思，风吹月波浮。"
        },
        {
            "标题": "七月十七夜病起露坐偶成",
            "作者": "程敏政",
            "内容": "古樗摇影屋西山，独坐空阶月上关。远杵数声秋律应，明星一点曙更閒。\n道心尽可消官况，酒力微堪慰病颜。千里故园归未得，不禁征雁溯风还。"
        },
        {
            "标题": "济宁夜雨感怀闻外叔舅侍御李公已赴山东宪副",
            "作者": "程敏政",
            "内容": "自逐东风过大江，起居终日对船窗。梦随野鹤孤飞健，身似山僧百虑降。\n人影向灯春寂寂，水声和雨夜淙淙。犹馀一寸思情在，不觉晨钟隔坐撞。"
        },
        {
            "标题": "谒范文正公祠二首 其一",
            "作者": "程敏政",
            "内容": "广庭端拜一尘无，门外清溪点绿芜。三代伟人生庆历，千年遗庙托姑苏。\n浅夫敢窃先忧号，盛德还徵后系图。徽国陋儒空仰止，海峰高绝倚天孤。"
        },
        {
            "标题": "与东园宣溪濒江夜坐联句六韵",
            "作者": "程敏政",
            "内容": "坐久江干月渐明，山城谯鼓报初更。边流官树参差影，隔岸渔舟欸乃声。\n客路屡惊时序改，诗坛长助梦魂清。汀芦水鸟栖初定，野草青蛙断复鸣。\n洗盏不妨更夜酌，听鸡无奈促晨征。独怜远浦寒潮上，不管寻常去住情。"
        },
        {
            "标题": "谒狄梁公庙",
            "作者": "程敏政",
            "内容": "香火荧煌照翠微，古祠犹在旧城非。残碑蚀土高三尺，老树凌霜大十围。\n只手谁扶红日上，寸心曾绕白云飞。偶来未及椒浆奠，回首青山带落晖。"
        },
        {
            "标题": "望狄梁公祠 其二",
            "作者": "程敏政",
            "内容": "丛祠香火对山开，相国勋名重古来。浴日有人归荐草，啸风无鬼附荒莱。\n晴云忽作千峰暝，朔气还传万壑哀。遗爱已深忘岁月，长松生子竹生胎。"
        },
        {
            "标题": "谒范文正公祠二首 其二",
            "作者": "程敏政",
            "内容": "范家园脚步春风，皎日英标在眼中。银杏十围家庙古，玉粳千顷义庄丰。\n身当文正无双士，手授中庸第一功。却走画廊看翠碣，朱弦三叹忆欧公。"
        },
        {
            "标题": "筑居郡城山麓经始之日正值立春漫赋二绝 其一",
            "作者": "程敏政",
            "内容": "卜筑山城岁几更，杜陵今幸草堂成。西邻喜接宫墙近，一酌时分泮水清。"
        },
        {
            "标题": "盆莲盛开饮中赠潘玉汝王廷璧戴廷器三秀才",
            "作者": "程敏政",
            "内容": "盆池花照粉墙东，不数峰头十丈红。雅韵独超尘壒外，新妆初试月奁中。\n底须瑞露分金掌，共取清香注碧筒。良会一时真不偶，拟开佳兆为诸公。"
        },
        {
            "标题": "陈高士林亭和韵二首 其一",
            "作者": "程敏政",
            "内容": "每恨家居九陌东，朝衫无地引清风。关心漏待三更月，障眼尘飞一丈红。\n胜境忽疑仙岛近，好怀先遣俗缘空。弹棋瀹茗兼题句，不觉西亭日过中。"
        },
        {
            "标题": "题汪仪凤墨梅",
            "作者": "程敏政",
            "内容": "春意花先觉，冰威力自禁。漫夸三昧手，谁识岁寒心。"
        },
        {
            "标题": "郭忠恕雪霁江行图为沈启南题",
            "作者": "程敏政",
            "内容": "蜀山晓起雪大晴，蜀江早有商船行。前牵百丈后催舵，欲动不动难为情。\n两舷相依若弟兄，雪后无风江水平。古来川货甲天下，尔中何物皆充盈。\n一舟系尾大于瓦，荡漾不敢相先争。有时遇险即分载，主者自解操奇赢。\n长年三老各守职，翘首疑闻呼啸声。纷纷远树雾中出，点点玉峰天外明。\n棹郎呵冻相偶语，隔岸恐是夷陵城。大滩小滩难悉数，自出两川今几程。\n嗟哉远道亦良苦，盐井有戒何相轻。披图一见肌上粟，凛然朔气生檐楹。\n摩挲久之意乃定，何人方寸劳经营。素缣半幅不盈尺，云是东都狂郭生。\n宣和天子爱书画，亲与印识题其名。一朝桑海忽遭变，内局委弃随榛荆。\n郭生惟馀比干画，犹幸不燬南来兵。奎章学士子山子，献纳曾倾葵藿诚。\n尔来二百有馀岁，屈指春秋凡几更。不知此本尚在否，抚卷益觉心怦怦。\n石田沈君最博雅，重购所得人皆惊。装潢完好无璺裂，入手坐见增光荣。\n郭生斯图乃其一，馀者往往皆精英。题诗有暇或临扫，也以丹青吴下鸣。\n闻君家住湖水侧，青山古木相回萦。何时倚棹一寻访，君当倒屣来相迎。\n翩然坐我竹窗下，石鼎细呼春茗烹。挥童开奁取卷轴，甲唐乙宋聊相评。\n旁人定诮太古癖，尘襟且拟冰壶清。却愁玩物犯祖戒，未敢先输他日盟。"
        },
        {
            "标题": "过会里遐富渡宗孙希周来迎",
            "作者": "程敏政",
            "内容": "借得樵夫杓，中流一棹开。岚消还荏苒，溪浅亦萦回。\n困欲凭乌几，寒思问绿醅。阿咸真外我，犹道玉堂来。"
        },
        {
            "标题": "饮司言仪宾园亭限韵",
            "作者": "程敏政",
            "内容": "雅意宁须锦步围，乱荷如草缘菲菲。花前喜听江南弄，醉后须"
        },
        {
            "标题": "七月六日饮北城友人园亭",
            "作者": "程敏政",
            "内容": "北郭分明远市哗，小亭幽绝似山家。閒翻画册评三昧，醉抚盆峰忆九华。\n秋后可容来扑枣，暑中先许坐呼茶。重游自拟非生客，深巷沿苔一径斜。"
        },
        {
            "标题": "腊月半后祠堂前并后园梅花盛开敬次家君卷中旧韵二首柬克俭 其二",
            "作者": "程敏政",
            "内容": "亭亭玉立晚风前，春意终归雪意先。后院根如前院好，南枝花比北枝妍。\n边城旧曲吹山月，姑射新妆照水天。明发定应劳梦想，乞将消息往来传。"
        },
        {
            "标题": "腊月半后祠堂前并后园梅花盛开敬次家君卷中旧韵二首柬克俭 其一",
            "作者": "程敏政",
            "内容": "年来空对写生堂，的见冰容自不常。疏影似龙清战月，贞心如铁冷欺霜。\n秪知菉竹堪为友，转觉凡花不是香。风味独当充鼎实，肯随脂粉媚含章。"
        },
        {
            "标题": "题四小景 其一 道院迎仙客",
            "作者": "程敏政",
            "内容": "日日栖空馆，呼童扫径苔。飘然骑鹤侣，时自海东来。"
        },
        {
            "标题": "立春南郊送驾次韵亨父 其一",
            "作者": "程敏政",
            "内容": "虎符清晓发千牛，黄道乘春出翠斿。远陋汉仪祠泰畤，早闻周乐奏崇邱。\n风回礼殿铃声杂，月上行宫扇影稠。共喜一宵阴色净，帝心元自与天游。"
        },
        {
            "标题": "迎驾次韵亨父",
            "作者": "程敏政",
            "内容": "一声清跸下郊坛，阊阖齐开敞玉阑。十二銮铃陈路马，三千犀甲拥材官。\n垆烟散綵凝香雾，扇影屯云护浅寒。最是词臣偏近辇，龙颜春色有馀欢。"
        },
        {
            "标题": "立春南郊送驾次韵亨父 其二",
            "作者": "程敏政",
            "内容": "前日亲郊看卜牛，天门此夕驻龙斿。斋居散吏瞻宸扆，扈跸才人识帝丘。\n枫陛漏随春日转，竹宫灯杂夜星稠。礼成共喜沾周宴，何必惊心数宦游。"
        },
        {
            "标题": "赐庄八景为周草亭驸马作 其五 柳塘春燕",
            "作者": "程敏政",
            "内容": "青青沙岸柳成行，叠叠风漪水满塘。中有呢喃双燕子，往来偏解为春忙。"
        },
        {
            "标题": "先忠烈王遗迹十二咏 其三 相公木",
            "作者": "程敏政",
            "内容": "棚木长千尺，蜿蜒距水涯。皴皮躔荇带，老色映蘋花。\n雷雨春惊蛰，星河夜汎槎。渔舠莫轻近，神物此为家。"
        },
        {
            "标题": "徐州与客夜酌联句留别马瞰贡魁",
            "作者": "程敏政",
            "内容": "今夜彭城雨又来，烛花影里一尊开。人生聚散纷萍梗，前代兴亡付劫灰。\n佳会幸逢全盛日，并游谁是出群才。明朝天北天南恨，野水孤云戏马台。"
        },
        {
            "标题": "分得閤皂山送伍希渊太守考绩还广州",
            "作者": "程敏政",
            "内容": "青山突起沧江垠，宝气夜发腾秋旻。鍊师叱剑启洞穴，刻玉俨坐真天人。\n山灵几时閟琬琰，道院一日开荆榛。寰中福地七十二，名数閤皂非常伦。\n使君五马数过此，与山识面惊乡邻。奏功近自广州入，归路复拟停朱轮。\n鸟啼花舞满涧谷，知有恩露来枫宸。浮岚暖翠杳难极，莞尔昔年川效珍。\n奚囊欲斗两奇绝，罨画不尽千嶙峋。明当有诏起循吏，酹山细倒罗浮春。"
        },
        {
            "标题": "王推府许同游黄山忽至潜口告别",
            "作者": "程敏政",
            "内容": "公暇来乘半日閒，却将游劵负青山。剡溪自熟君家例，莫怪中途冒雨还。"
        },
        {
            "标题": "和于府尹景瞻游金山寺诗八首 游金山寺一首 其一",
            "作者": "程敏政",
            "内容": "隔岸钟声忽报晴，海霞红拂镜中明。秋亭欲抚南鸿背，夜阁遥瞻北斗平。\n地迥有泉消醉渴，景多无笔寄吟情。壮游直蹴金鳌顶，小住征帆几日程。"
        },
        {
            "标题": "游黄山约二三知旧",
            "作者": "程敏政",
            "内容": "三十六峰天下奇，廿年空尔卜游期。丹梯欲上扪参处，石罅还寻炼药池。\n诗刻定应谁赋好，山灵莫笑我来迟。一尊约与君同去，正值天空木落时。"
        },
        {
            "标题": "和于府尹景瞻游金山寺诗八首 约游金山寺值风雨不果一首 其二",
            "作者": "程敏政",
            "内容": "半夜风涛雪拥洲，水天孤负汉槎游。青山带雨双娥重，白塔凌风一柱浮。\n野衲漫思迎道左，津人空遣候江头。登临再订他年约，满注春杯扫客愁。"
        },
        {
            "标题": "游水西太平诸寺",
            "作者": "程敏政",
            "内容": "胜日须行乐，联镳过水西。桐花嘶騕袅，松树隐招提。\n碎月滩声在，披云黛色迷。老僧谈故迹，随处可留题。"
        },
        {
            "标题": "立秋前二日游溪西竹屋马上次同游者韵 其一",
            "作者": "程敏政",
            "内容": "溪上林亭待客游，茶瓜今日定淹留。马惊小雨还成霁，蝉咽薰风已报秋。\n沙路散行迷远近，水禽贪浴自沉浮。望中早觉西山好，十里岚光翠欲流。"
        },
        {
            "标题": "立秋前二日游溪西竹屋马上次同游者韵 其二",
            "作者": "程敏政",
            "内容": "久约溪西看竹来，雨中骑马到池台。鸥边水濯尘光去，鸟外天随眼界回。\n逃暑静便沙岸柳，借眠慵扫石林苔。病身款客仍供酒，转觉陈遵是俊才。"
        },
        {
            "标题": "寄寿文炳族侄四小诗并谢医药 其四",
            "作者": "程敏政",
            "内容": "绿槐分影到堂东，人物犹存相国风。胜日有期开寿燕，沙溪春酒一尊同。"
        },
        {
            "标题": "寄寿文炳族侄四小诗并谢医药 其一",
            "作者": "程敏政",
            "内容": "医家有道说东垣，举世何人识病原。此事从来应属子，杏林春色满家园。"
        },
        {
            "标题": "寄寿文炳族侄四小诗并谢医药 其三",
            "作者": "程敏政",
            "内容": "林下相随麋鹿群，一春多病思纷纷。参苓有药能投我，不废勤耕与售文。"
        },
        {
            "标题": "有感",
            "作者": "程敏政",
            "内容": "供应纷纷接两京，舳舻千里敢争衡。尚方味说东南美，敕使行兼日夜程。\n进果谁陈加爵疏，献芹图得爱君名。岂知仁圣忧民隐，旰食时时减大烹。"
        },
        {
            "标题": "寄寿文炳族侄四小诗并谢医药 其二",
            "作者": "程敏政",
            "内容": "胗脉已能工太素，谭玄尤解守中黄。便将花甲从头数，何必龙宫索异方。"
        },
        {
            "标题": "题定西侯画莱次俞振恭侍郎韵",
            "作者": "程敏政",
            "内容": "画史当年亦奋庸，园情犹共墨花浓。土酥辣玉真堪羡，菜色何人动两峰。"
        },
        {
            "标题": "题欧阳令君所藏画鱼",
            "作者": "程敏政",
            "内容": "当今写鱼谁第一，安福刘郎募俦匹。父子同为供奉官，等閒不下丹青笔。\n刘郎写鱼如写人，想像天机精入神。云雷惨澹真宰戚，波涛汹涌阳侯嗔。\n令君何从得此轴，咫尺江乡夺人目。鼓鬣扬鬐势欲飞，金甲光芒三十六。\n渚蒲水荇交沄沄，浪花滚雪腥风闻。变生头角在俄顷，虾群鳝队空纷纭。\n濠上老人不可作，与鱼相忘识鱼乐。刘郎此趣堪敌之，坐使龙门在高阁。\n君家子姓能读书，钓鳌有日光门闾。手分铜符佩金紫，定应不愧刘郎鱼。"
        },
        {
            "标题": "东干晚眺",
            "作者": "程敏政",
            "内容": "旷目秋无际，佳晴夜有霜。花寒明废陇，叶落蔽横塘。\n朔气山容瘦，斜晖屋影长。一缣真画本，峰麓下牛羊。"
        },
        {
            "标题": "用前韵二首与宣溪 其一",
            "作者": "程敏政",
            "内容": "选胜同来窃供茶，晤言终日愧投瓜。幽人泉上堪刳竹，短簿祠前访种花。\n山犬不惊随鹤氅，野僧如悔认星槎。老天故尔供吟啸，容我登临直到家。"
        },
        {
            "标题": "过杭次陆大参同年留别诗韵",
            "作者": "程敏政",
            "内容": "风雨纷纷岁月催，不堪行处送君回。自应鸥鸟忘机事，谁识龙媒本异才。\n周览试看双目净，分携聊与一尊开。皇恩未谢尘缨在，何日还容入社来。"
        },
        {
            "标题": "次南京尚宝泰和杨公述职诗韵 其三",
            "作者": "程敏政",
            "内容": "郭隗台边秋日明，张家湾里暮潮平。离筵句好开新社，分寺官閒说旧京。\n白雁叫霜先客度，黄花经雨待谁荣。怜予最有江南忆，把袂因君百念生。"
        },
        {
            "标题": "次南京尚宝泰和杨公述职诗韵 其一",
            "作者": "程敏政",
            "内容": "忧国长思策治安，迩来微觉鬓毛残。牙绯当殿初书最，清白传家久耐寒。\n正论几闻倾四望，高眠犹说计三餐。老成终近君王侧，双佩追随应八銮。"
        },
        {
            "标题": "用前韵二首与宣溪 其二",
            "作者": "程敏政",
            "内容": "重揖山灵欲酹茶，秋风今熟几回瓜。题名石裂攒金薤，殉剑池深冷铁花。\n诗垒众降新立帜，酒船如泊小浮槎。烦君并作南游录，乞与儿孙记两家。"
        },
        {
            "标题": "题贵溪程原宗人濯缨亭",
            "作者": "程敏政",
            "内容": "洗耳常思古逸民，小亭閒傍绿杨津。能收楚泽歌中趣，不惹长安陌上尘。\n触目鸢鱼千古在，忘机鸥鹭一时驯。何年解绶遥相访，同试渊明漉酒巾。"
        },
        {
            "标题": "渔梁坝登舟至浦口初闻雷饯者相贺",
            "作者": "程敏政",
            "内容": "路当歙县境，水是浙江源。竹树知谁氏，风光似故园。\n峰头岚翠合，石齿浪花翻。举棹闻雷处，嘉祯感赠言。"
        },
        {
            "标题": "李源十景 其二 军滩马迹",
            "作者": "程敏政",
            "内容": "义兵昔来过，石上马蹄在。遗响寄滩声，英风凛何代。"
        },
        {
            "标题": "远上寒山诗意图为汪镒题",
            "作者": "程敏政",
            "内容": "偶尔拈来语更工，景随天出爱唐风。白云红叶寒山句，早被人传入画中。"
        },
        {
            "标题": "八月五日与程思正醉步溪上有作 其二",
            "作者": "程敏政",
            "内容": "碧天明月上松梢，初结山中冷淡交。独有野僧能爱客，屡将新茗当新殽。"
        },
        {
            "标题": "半閒为武进周处士彦常赋",
            "作者": "程敏政",
            "内容": "终身营营笑俗缘，平分风月到华颠。红尘未动朝观槿，白日虽忙夜听泉。\n林下赏心能自足，人间清福许谁专。克家有子君无恙，全乐还应享暮年。"
        },
        {
            "标题": "八月五日与程思正醉步溪上有作 其一",
            "作者": "程敏政",
            "内容": "路分青草曲如蛇，五里清浮直更斜。晚磬忽从林外出，梵宫应被白云遮。"
        },
        {
            "标题": "送满城尹刘象谦",
            "作者": "程敏政",
            "内容": "陇西家世伟丰仪，京邸相逢恨见迟。早探杏园驰蹀躞，暂分花县抚疮痍。\n同年有后能如子，异选无多定属谁。大器可常淹百里，内台徵节快相期。"
        },
        {
            "标题": "饮平江伯清江浦别业中有道院及其大父恭襄公祠堂",
            "作者": "程敏政",
            "内容": "一江如块绕堤青，琳馆丹房昼不扃。树转阴中斜作路，景逢佳处半开亭。\n鱼惊洗砚过沙荡，鹤听敲棋傍石屏。未放客舟仍徙倚，旧勋祠畔读碑铭。"
        },
        {
            "标题": "邀同馆诸公赏盆池莲",
            "作者": "程敏政",
            "内容": "新秋团扇不禁风，退直相期出禁东。池馆不嫌来结社，水花犹有一枝红。"
        },
        {
            "标题": "饮万山观东明楼赠道庸都纪",
            "作者": "程敏政",
            "内容": "五月高楼暑气凉，捲帘山色动晴光。病来喜服乌蛇酒，睡起频添宝鸭香。\n堆案道经翻蕊笈，绕梁仙乐奏云簧。何时解绶归林下，许借閒云宿半床。"
        },
        {
            "标题": "赠别徐廷盛亲契南行",
            "作者": "程敏政",
            "内容": "残暑西风促去装，潞河南下听鸣榔。小槽酒罄乡情在，半榻尘生别意长。\n脉理近谁谙太素，名途还子逐飞黄。题诗为订重来约，多病相烦写异方。"
        },
        {
            "标题": "西涯学士再和东坡雪韵邀予同作四章 其二",
            "作者": "程敏政",
            "内容": "一色遥空点去鸦，小园荒井罢翻车。地堆龙甲成沙阵，风剪鹅毛作罽花。\n破蔡奇功收制阃，探梅高兴属诗家。南山虎迹年来尽，冷落平原猎士叉。"
        },
        {
            "标题": "西涯学士再和东坡雪韵邀予同作四章 其一",
            "作者": "程敏政",
            "内容": "剪水天人万玉纤，六花随手办何严。因风不惜泥沾絮，到竹时惊箬裹盐。\n晓误一鸡先报寝，饥怜群雀乱投檐。书生畎亩情偏剧，喜瀹新茶试笋尖。"
        },
        {
            "标题": "会昌雪亭公子许雨中移竹诗以讯之",
            "作者": "程敏政",
            "内容": "八尺庭除半绿苔，一春无意买花栽。几时凭仗连朝雨，分得青鸾数尾来。"
        },
        {
            "标题": "题玉堂散直图送吴汝贤修撰省觐还闽",
            "作者": "程敏政",
            "内容": "金殿当头玉堂署，十二朱廊隐宫树。衣冠济济堂中人，犹似前时起居注。\n门下斜连金水河，石桥五垒横蛟鼍。扣阍不许外人到，挟册时见诸王过。\n奎文上应图书府，插架连签照今古。同游恐是十洲仙，下界纷纷半尘土。\n迩来新诏开中堂，储材圣训何洋洋。日令三馆坐群彦，应制往往催诗章。\n从容退食龙楼外，松下传餐解簪带。光禄之酒大官羊，终岁天厨有佳赉。\n宫壶早午漏未央，旭日半下城西墙。出门跨马人分首，缓步不知归路长。\n老珰如能解人意，惯识青衫閤门吏。几回尔女笑相嘲，何幸相从禁中地。\n我居史馆今十年，碌碌追陪叨俸钱。就中却爱吴汝贤，才气迥出千人先。\n承恩谒告辞丹扆，綵服辉辉照秋水。何人为写玉堂图，天上风光动桑梓。\n我思古人不可当，身在江湖忧庙廊。君是八闽奇俊郎，一饭之际宁可忘。\n君家二老俱无恙，莫遣文章负今上。朝朝散直定思君，早趣归装拜天仗。"
        },
        {
            "标题": "次同年张汝弼韵赠锦衣林公",
            "作者": "程敏政",
            "内容": "将军先世本材雄，常在先皇宿卫中。要识儿孙能继武，门前乔木是遗风。"
        },
        {
            "标题": "张汝弼驾部求椿庭诗寿其兄",
            "作者": "程敏政",
            "内容": "贻谋能是守株人，东海家家说异椿。壁上古阴回夕照，庭中新干薄秋旻。\n衣冠几叶能诗礼，堂构当时亦奂轮。张仲平生知孝友，连枝应愿八千春。"
        },
        {
            "标题": "月波楼为吴孟实题",
            "作者": "程敏政",
            "内容": "遥天无片云，溪水荫清樾。谁开溪上楼，早见溪上月。\n恍然冰壶中，涌此烂银阙。主人时独来，水鸟声乍歇。\n橘林晚霜过，荷沜微风发。晴峰远相带，隐隐青一发。\n水天荡无垠，斗柄正高揭。凭阑击唾壶，神爽已飞越。\n我欲往从之，乘夜泛渔筏。一笑捲疏帘，促席共薇蕨。\n酒力清易醒，诗怀浩难竭。入眼竹洲寒，何时解尘袜。"
        },
        {
            "标题": "寿庆云侯母夫人八十",
            "作者": "程敏政",
            "内容": "南极流辉彻绛霄，北堂称庆拥金貂。恩筵味足兼麟脯，寿曲声清叶凤箫。\n生值太平期百岁，教行长乐冠三朝。饮馀试阅瑶池景，慈竹凌寒独后凋。"
        },
        {
            "标题": "与廉伯世贤同至月河寺",
            "作者": "程敏政",
            "内容": "秋风吹雨净飞埃，十日东城两度来。绕院绿阴留客住，一亭红艳对僧开。\n芙蓉涧侧观澜去，苜蓿园西问稼回。有约明朝更携手，望云同上雨花台。"
        },
        {
            "标题": "游月河寺次韵顾光禄 其一",
            "作者": "程敏政",
            "内容": "空门坐隔河，风柳扇微和。晓色城头尽，春声水上多。\n过墙燕市酒，倚席渭城歌。不尽游人兴，诗悭可奈何。"
        },
        {
            "标题": "终慕",
            "作者": "程敏政",
            "内容": "邢侯昔总海上军，将星一夕沉秋云。名郎克肖武且文，陟岵之念忘朝曛。\n幕府新开向西浙，喜乘楼船旧旌节。举目愁登阅武堂，寄治僧房寸心结。\n海波东逝无回川，嗣侯之孝人争怜。移却忠勋报明主，听取人歌终慕篇。"
        },
        {
            "标题": "自岳王坟至净慈寺",
            "作者": "程敏政",
            "内容": "栖霞山色照湖东，五日还当逆旅中。角黍谩馀骚客恨，南枝犹寄岳王忠。\n夕阳燕影随舟远，别浦烟霏入座空。节序催人仍吊古，一尊同趁藕花风。"
        },
        {
            "标题": "夜穿杭城宿吴山驿明日三司故人固请游西湖又明日遂拜岳王坟饮净慈寺时顾天锡郎中以公事寓杭不及预会 其一",
            "作者": "程敏政",
            "内容": "匆匆行李夜穿城，好友来寻半日盟。峰顶几多僧锡住，湖心无数酒船行。\n风来废苑堪怀古，雨蚀残碑不记名。入眼净慈还数里，望尘先拜岳家茔。"
        },
        {
            "标题": "追思旧游寄浙江左时翊参政十绝次草庭都尉韵 其二",
            "作者": "程敏政",
            "内容": "倚棹岳坟庵，碑本见遗墨。万古擎天功，高峰峙南北。"
        },
        {
            "标题": "邀月轩为太河卫千户陈铠赋",
            "作者": "程敏政",
            "内容": "不须烧烛照幽轩，夜下空阶白露繁。开户欲分丹桂影，倚阑思共素娥言。\n旋收灏气归佳酿，莫放清阴过短垣。何羡庾楼高百尺，此中仙兴绝尘烦。"
        },
        {
            "标题": "夜穿杭城宿吴山驿明日三司故人固请游西湖又明日遂拜岳王坟饮净慈寺时顾天锡郎中以公事寓杭不及预会 其二",
            "作者": "程敏政",
            "内容": "湖上东风水似苔，群公相约看山来。午钟殷殷穿低树，春宴纷纷集宝台。\n千里暂教尘梦醒，一尊思待故人开。兴酣更欲寻龙井，谁有风流续辩才。"
        },
        {
            "标题": "岳王墓再赋一首",
            "作者": "程敏政",
            "内容": "南渡宗贤力相秦，不辞降表便称臣。青衣空作还家梦，金字频追出塞人。\n乱国已遭三寸舌，封王何益九原身。渔郎似识英雄恨，日对孤坟理钓纶。"
        },
        {
            "标题": "小李将军岳阳楼景",
            "作者": "程敏政",
            "内容": "岳阳图迹重兼金，尺素何人手更临。瓦布蛛丝凭错综，山呈螺黛欲浮沈。\n气蒸波撼中唐句，后乐先忧一范心。閒指画阑揩病目，卧游情共楚云深。"
        },
        {
            "标题": "杂诗二首 其一",
            "作者": "程敏政",
            "内容": "苦暑夜不寐，起读月令章。乃知季夏后，有土居中央。\n下以开素景，上以承朱阳。寒暑相代谢，天运固有常。\n如何历家算，视此殊乖张。谓是大火西，柔金遇而藏。\n三庚作三伏，坐使元化戕。试问创者谁，眇眇秦汉王。\n恭惟大统历，贤者宜消详。"
        },
        {
            "标题": "杂诗二首 其二",
            "作者": "程敏政",
            "内容": "西域当晦时，微月见西北。元有耶律氏，遂作庚午历。\n斯人非妄者，乃是目所击。流沙与昧谷，万古地不易。\n相传无此语，止谓哉生魄。天道岂不常，推移在异域。\n何得起巫咸，为我究其迹。"
        },
        {
            "标题": "固镇驿早发集古二首 其二",
            "作者": "程敏政",
            "内容": "正睡梦中行十里，东方明星亦不迟。但见乌帽出复没，马首东来知是谁。"
        },
        {
            "标题": "十一月十六夜送衍圣公",
            "作者": "程敏政",
            "内容": "闻说高轩早出城，一尊乘夜饯君行。后堂绮席初烧烛，西郭铜壶已换更。\n亲戚幸联先圣裔，往来难尽故人情。倾心不愧归途远，千里天街正月明。"
        },
        {
            "标题": "哀灵椿卷为徐中行赋 其一",
            "作者": "程敏政",
            "内容": "鸡絮香残剑影空，一抔遥隔帝城东。夜深自有招魂些，树脚川声树杪风。"
        },
        {
            "标题": "刑部郎中柳阳何君审刑江南过新安赠别",
            "作者": "程敏政",
            "内容": "当宁忧深及草莱，西曹经岁走尘埃。钦哉法意尊虞典，籍甚文名冠楚材。\n一路马随明月去，九天恩逐惠风来。清时壮节谁同调，侧耳听君上省台。"
        },
        {
            "标题": "赠欧阳令君十二咏并引 其十 书上考",
            "作者": "程敏政",
            "内容": "民功备六事，稔岁踰三秋。及此政成日，献绩来皇州。\n冢宰书上考，昌言告宸旒。济济鹓鹭班，长恐即见留。\n双旆幸且还，释我山城忧。都门一相饯，桑梓心悠悠。"
        },
        {
            "标题": "赠欧阳令君十二咏并引 其五 复古阡",
            "作者": "程敏政",
            "内容": "北过松萝门，孝子有先陇。南望葆真山，忠肃起高冢。\n更代今几年，不复薙荒茸。考图还旧物，据史得芳踵。\n勉哉忠孝心，邦人一倾竦。尔知令君仁，宁知令君勇。"
        },
        {
            "标题": "兰竹图题赠萧给事文册乃郎赴秋试",
            "作者": "程敏政",
            "内容": "湘皋春婉娩，居然见双清。幽香下覆之，翠条仰而承。\n高石既磊磈，新泉亦泓澄。临风况君子，去住有馀情。"
        },
        {
            "标题": "云龙山留别宗侄楚英同守",
            "作者": "程敏政",
            "内容": "客里孤舟此暂停，夕阳红处乱峰青。閒云尚绕从龙地，蔓草空馀放鹤亭。\n佛散宝花成旧刹，人摩苍藓刻新铭。等閒吊古情无限，不为伤离酒易醒。"
        },
        {
            "标题": "淮阴侯庙",
            "作者": "程敏政",
            "内容": "钟室堪嗟走狗烹，反形千古未分明。史官独为将军惜，不念当时老郦生。"
        },
        {
            "标题": "和答屠朝宗都宪见赠之什 其一",
            "作者": "程敏政",
            "内容": "久幸斯文号一家，我惭学海望中赊。修鳞合附风雷起，朽木那堪雨露加。\n讲幄寸衷看日稿，宦途多病数年华。缁衣可续知公意，不负崇班帝汝嘉。"
        },
        {
            "标题": "斋居次韵世赏廷言",
            "作者": "程敏政",
            "内容": "多才几宿共斋诚，玉署三回见月生。纪盛又传新得句，怀人空读旧题名。\n幽花小埭春光浅，古木回廊夜气清。只恐御坛高处冷，寝帏通夕未忘情。"
        },
        {
            "标题": "登江山壮观亭",
            "作者": "程敏政",
            "内容": "整屐同登壮观亭，百年身世等飘萍。两潮漫作崩腾势，拳石终存砥柱形。\n返棹客愁烟树黑，浮家人占雨莎青。南来抉胜心方健，有约重寻瘗鹤铭。"
        },
        {
            "标题": "济宁遇周仲瞻黄门夜酌",
            "作者": "程敏政",
            "内容": "夜刻知传第几筹，谁宾谁主两淹留。雄谈秪觉风生席，烂醉偏怜月在舟。\n客路西东分济水，离歌长短奏凉州。酒中无复惊人句，愧见城南太白楼。"
        },
        {
            "标题": "留别沧州守禦赵将军诗三首 其三",
            "作者": "程敏政",
            "内容": "横海军声震朔庭，土人多失旧图经。高原何处藏弓剑，落日寒云蔓草青。"
        },
        {
            "标题": "留别沧州守禦赵将军诗三首 其二",
            "作者": "程敏政",
            "内容": "骨肉相违岁几更，偶然离合更关情。家传只有龙韬在，一卷殷勤付馆甥。"
        },
        {
            "标题": "题无锡华文君便面图诗后",
            "作者": "程敏政",
            "内容": "当时交契满清朝，离合难禁岁月遥。重续旧题无限思，一灯残雨宿长桥。"
        },
        {
            "标题": "留别沧州守禦赵将军诗三首 其一",
            "作者": "程敏政",
            "内容": "临河高堞古沧州，一将分符得上游。充国由来好孙子，营平终袭汉家侯。"
        },
        {
            "标题": "用韵别宣溪弟待魁世选",
            "作者": "程敏政",
            "内容": "江派分流作两程，离愁无奈水无情。推篷几阅閒风雨，落笔真怜好弟兄。\n镜里年华青鬓改，社中心事白鸥明。凤毛麟角宁终困，努力相期在后生。"
        },
        {
            "标题": "赠欧阳令君十二咏并引 其二 乐均赋",
            "作者": "程敏政",
            "内容": "民书献天府，息耗古所珍。役法在有司，撙节敷皇仁。\n肃肃安成君，手绾铜章新。弗惮朱墨劳，坐令民力匀。\n诛索罢里胥，欢声动比邻。松萝有佳荫，不数河阳春。"
        },
        {
            "标题": "至家",
            "作者": "程敏政",
            "内容": "终日思归今始归，故人乔木尚依依。庭闱喜极翻成泣，手足情深事已非。\n良夜却虚姜氏被，半生长负老莱衣。愁来便欲求终养，恩诏丁宁未敢违。"
        },
        {
            "标题": "周德章驸马府赏海棠",
            "作者": "程敏政",
            "内容": "冥冥花雾拥回廊，冉冉猩红隔画墙。按谱更谁争有韵，失评空自说无香。莫烧银烛惊春梦，好障丹纱护晓妆。仙种北来初识面，临风拚醉九霞觞。"
        },
        {
            "标题": "题吴原博谕德医俗亭",
            "作者": "程敏政",
            "内容": "我家篁墩上，绝类筼筜谷。长怜此君净，不解砭予俗。\n吴君结亭子，潇洒延众绿。清吟答天籁，尘鞅谢烦逐。\n分明食肉相，兼此林下福。斋居开墨本，已觉幽韵足。\n君才何可当，风采如植玉。拟试国医手，坐遣元气复。\n江南渺烟雨，因之动遐瞩。汗青我终惭，笋谱或能续。"
        },
        {
            "标题": "邵节妇朱氏",
            "作者": "程敏政",
            "内容": "半壁寒灯照苦辛，白头甘作未亡人。几家文献存孤子，一脉纲常系此身。\n雪后松筠真耐晚，风前桃李漫争春。登堂细阅丹青卷，击节还思板荡臣。"
        },
        {
            "标题": "李源十景 其六 竹径清风",
            "作者": "程敏政",
            "内容": "夹道千琅玕，森森出墙外。有时一轮秋，平空发天籁。"
        },
        {
            "标题": "杨叔瓛地官挽歌六章 其一 文崖",
            "作者": "程敏政",
            "内容": "卓笔峰高半入云，秀钟人物迥超群。山川一日收灵气，留得扬雄死后文。"
        },
        {
            "标题": "与阎方伯饮紫阳庵次韵",
            "作者": "程敏政",
            "内容": "一缕茶烟湿未消，几梯云路暗通桥。涛头盛拥鸱夷怒，亭上清留野鹤标。\n病目临风常带缬，弊裘经雨半成潮。重来便拟非生客，径揖山灵不待邀。"
        },
        {
            "标题": "李源十景 其九 溪流晚棹",
            "作者": "程敏政",
            "内容": "閒登溪上楼，返照射溪水。何处榜声来，前滩白鸥起。"
        },
        {
            "标题": "八月九日醉书 其十八",
            "作者": "程敏政",
            "内容": "醉贪明月久忘眠，纨扇谁题却暑篇。手抚画阑人悄悄，独馀香鹤在庭前。"
        },
        {
            "标题": "大鎗岭",
            "作者": "程敏政",
            "内容": "四顾峰峦剑戟攒，丹梯百折暗中盘。凝眸叵测东西阔，仰面惟愁上下难。\n土著已谙犹足弱，客游虽壮亦心寒。我来疑是兹山幸，欲写微名石上刊。"
        },
        {
            "标题": "陈通政夫人哀挽",
            "作者": "程敏政",
            "内容": "晓日高堂罢起居，鬓丝萧索晚霜馀。回鸾色惨皇封诰，辟蠹香销女戒书。\n潮落钱塘悲逝水，山围龙井见幽墟。贤郎啼血扶归衬，不忍重看旧板舆。"
        }
    ],
    "对话内容": []
}