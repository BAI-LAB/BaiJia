{
    "基本信息": {
        "姓名": "刘崧",
        "性别": "男",
        "出生年份": "1321",
        "死亡年份": "1381",
        "享年": "61",
        "朝代": "明",
        "家庭区分": "未详"
    },
    "亲属关系": [],
    "其他关系": [
        "刘崧欣赏/器重的对象是陶宗媛",
        "刘崧书跋由罗钦顺所作",
        "刘崧传记作者为尹直",
        "刘崧为辛敬之书、画作跋",
        "刘崧为旷伯逵之书、画作跋",
        "刘崧为苏伯衡作临别赠言(送别诗、序)",
        "刘崧为李祁作临别赠言(送别诗、序)",
        "刘崧为王礼作临别赠言(送别诗、序)",
        "刘崧为刘于作临别赠言(送别诗、序)",
        "刘崧与王佑游",
        "刘崧为顾时作神道碑",
        "刘崧为吴祯作神道碑",
        "刘崧为杨升云作挽诗、词",
        "刘崧为杨景行作挽诗、词",
        "刘崧致书周浈",
        "刘崧赠诗、文的对象是宋濂",
        "刘崧赠诗、文的对象是余阙",
        "刘崧赠诗、文的对象是王礼",
        "刘崧赠诗、文的对象是辛敬",
        "刘崧为萨都剌之诗文作跋"
    ],
    "入仕信息": [
        {
            "入仕方式": "科举: 乡贡举人",
            "入仕年份": "1356",
            "入仕年龄": "未详"
        },
        {
            "入仕方式": "科举: 正奏名诸科(不含明经、明法)",
            "入仕年份": "1370",
            "入仕年龄": "49"
        },
        {
            "入仕方式": "科举: 明经",
            "入仕年份": "1370",
            "入仕年龄": "未详"
        }
    ],
    "别名信息": [
        {
            "别名": "刘楚",
            "别名类型": "别名、曾用名"
        },
        {
            "别名": "子高",
            "别名类型": "字"
        },
        {
            "别名": "恭介",
            "别名类型": "谥号"
        },
        {
            "别名": "楚",
            "别名类型": "别名、曾用名"
        },
        {
            "别名": "槎翁",
            "别名类型": "未详"
        }
    ],
    "任职信息": [
        {
            "官职": "兵部郎中",
            "起始年份": "未详",
            "结束年份": "未详",
            "任职方式": NaN,
            "任职地点": "京师"
        },
        {
            "官职": "兵部郎中",
            "起始年份": "未详",
            "结束年份": "未详",
            "任职方式": NaN,
            "任职地点": "京师"
        },
        {
            "官职": "兵部郎中",
            "起始年份": "未详",
            "结束年份": "未详",
            "任职方式": NaN,
            "任职地点": "京师"
        },
        {
            "官职": "兵部郎中",
            "起始年份": "未详",
            "结束年份": "未详",
            "任职方式": NaN,
            "任职地点": "京师"
        },
        {
            "官职": "副使",
            "起始年份": "未详",
            "结束年份": "未详",
            "任职方式": "迁",
            "任职地点": "北平行都指挥使司"
        },
        {
            "官职": "副使",
            "起始年份": "未详",
            "结束年份": "未详",
            "任职方式": "迁",
            "任职地点": "北平行都指挥使司"
        },
        {
            "官职": "国子司业",
            "起始年份": "未详",
            "结束年份": "未详",
            "任职方式": NaN,
            "任职地点": "京师"
        },
        {
            "官职": "国子司业",
            "起始年份": "未详",
            "结束年份": "未详",
            "任职方式": NaN,
            "任职地点": "京师"
        },
        {
            "官职": "国子司业",
            "起始年份": "未详",
            "结束年份": "未详",
            "任职方式": NaN,
            "任职地点": "京师"
        },
        {
            "官职": "国子司业",
            "起始年份": "未详",
            "结束年份": "未详",
            "任职方式": NaN,
            "任职地点": "京师"
        },
        {
            "官职": "礼部侍郎",
            "起始年份": "1380",
            "结束年份": "未详",
            "任职方式": NaN,
            "任职地点": "京师"
        },
        {
            "官职": "礼部侍郎",
            "起始年份": "1380",
            "结束年份": "未详",
            "任职方式": NaN,
            "任职地点": "京师"
        },
        {
            "官职": "礼部侍郎",
            "起始年份": "1380",
            "结束年份": "未详",
            "任职方式": NaN,
            "任职地点": "京师"
        },
        {
            "官职": "礼部侍郎",
            "起始年份": "1380",
            "结束年份": "未详",
            "任职方式": NaN,
            "任职地点": "京师"
        },
        {
            "官职": "礼部右侍郎",
            "起始年份": "1380",
            "结束年份": "未详",
            "任职方式": NaN,
            "任职地点": NaN
        },
        {
            "官职": "礼部左侍郎",
            "起始年份": "未详",
            "结束年份": "未详",
            "任职方式": "赠",
            "任职地点": "[未详]"
        },
        {
            "官职": "吏部尚书",
            "起始年份": "1380",
            "结束年份": "未详",
            "任职方式": "署",
            "任职地点": NaN
        },
        {
            "官职": "吏部尚书",
            "起始年份": "未详",
            "结束年份": "未详",
            "任职方式": "摄",
            "任职地点": "京师"
        },
        {
            "官职": "吏部尚书",
            "起始年份": "未详",
            "结束年份": "未详",
            "任职方式": "摄",
            "任职地点": "京师"
        },
        {
            "官职": "吏部尚书",
            "起始年份": "未详",
            "结束年份": "未详",
            "任职方式": "摄",
            "任职地点": "京师"
        },
        {
            "官职": "吏部尚书",
            "起始年份": "未详",
            "结束年份": "未详",
            "任职方式": "摄",
            "任职地点": "京师"
        },
        {
            "官职": "司业",
            "起始年份": "1381",
            "结束年份": "未详",
            "任职方式": NaN,
            "任职地点": NaN
        },
        {
            "官职": "提刑按察使司副使",
            "起始年份": "1373",
            "结束年份": "未详",
            "任职方式": NaN,
            "任职地点": NaN
        },
        {
            "官职": "职方司郎中",
            "起始年份": "1370",
            "结束年份": "1373",
            "任职方式": NaN,
            "任职地点": NaN
        },
        {
            "官职": "职方司郎中",
            "起始年份": "未详",
            "结束年份": "未详",
            "任职方式": NaN,
            "任职地点": NaN
        }
    ],
    "地理信息": [
        {
            "地名": "泰和",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "泰和",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "泰和",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "泰和",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "泰和",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "泰和",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "太和州",
            "地址类型": "另一籍贯(基本地址)",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "槎翁诗集",
            "著述年份": "1381",
            "著述角色": "未详"
        },
        {
            "著述名称": "北平事迹:一卷",
            "著述年份": "未详",
            "著述角色": "未详"
        },
        {
            "著述名称": "北平八府志:三十卷",
            "著述年份": "未详",
            "著述角色": "未详"
        },
        {
            "著述名称": "岭南录",
            "著述年份": "未详",
            "著述角色": "未详"
        },
        {
            "著述名称": "东游录",
            "著述年份": "未详",
            "著述角色": "未详"
        },
        {
            "著述名称": "槎翁文集:十八卷",
            "著述年份": "未详",
            "著述角色": "未详"
        },
        {
            "著述名称": "槎翁诗选:十二卷",
            "著述年份": "未详",
            "著述角色": "未详"
        },
        {
            "著述名称": "槎翁诗选补遗:四卷",
            "著述年份": "未详",
            "著述角色": "未详"
        },
        {
            "著述名称": "职方集",
            "著述年份": "未详",
            "著述角色": "未详"
        }
    ],
    "社会区分": [
        "诗人",
        "[为官者：文]",
        "家有田产",
        "博学之人"
    ],
    "机构情况": [],
    "经历事件信息": [],
    "财富情况": [],
    "个人简介": [
        "（1321—1381）元末明初江西泰和人，原名楚，字子高。洪武三年举经明行修，授兵部职方司郎中，迁北平按察司副使。坐事谪输作，寻放归。十三年召拜礼部侍郎，擢吏部尚书。寻致仕归。次年，复征为国子司业，卒于官。谥恭介。博学工诗，江西人宗之为西江派。有《北平八府志》、《槎翁诗文集》、《职方集》。 ► 刘崧的诗文(1036篇)"
    ],
    "诗词文章内容": [
        {
            "标题": "题汤子敏松石山房歌",
            "作者": "刘崧",
            "内容": "苍苍云松，磊磊白石，层冈盘盘二水隔，君从何年此卜宅。\n茆茨窈窕通柴关，屋前正对宣华山。苍苔满地人迹绝，但见群木紫翠交其间。\n禾川西来抱山脚，主簿潭空日光薄。石面青烟薜带垂，叶间晴雪松花落。\n采山钓水皆清风，胡为汨没尘埃中。看君有子如玉树，觉我憔悴成衰翁。\n愁来颇亦耽幽趣，安得携家就君住。忆在花阴把卷时，黄鹂啼满青楸树。\n江鱼秋肥山果红，有酒莫放金尊空。人生适意在深隐，富贵时来安所蒙。"
        },
        {
            "标题": "黄蜀葵歌",
            "作者": "刘崧",
            "内容": "君不见园中黄蜀葵，去年一尺长，今年始作花，即见倾太阳。\n朝朝与暮暮，东西逐飞光。天清白露下，秋气忽已凉。\n蟏蛸篱落瓠叶黄，支离委绝同秋霜。荫根卫足野人语，岂知物性本有常。\n空山无人日色薄，能不念子增烦伤。中天北斗何苍苍，千秋万岁临冀方。\n清夜起瞻夜未央，车轮确确回中肠。"
        },
        {
            "标题": "题唐子华江居平远图",
            "作者": "刘崧",
            "内容": "宛其长洲，在彼中流。上列灌木，旁引高丘。彼君子居，于林之右。\n言敞东轩，缅觌平岫。盘石在渚，丛荫在门。有风夏凉，维日冬温。\n岂无方舟，可以游钓。言曳其杖，于焉遐眺。油油行云，靡靡逝波。\n岁既晏矣，云如之何。鸟鸣于谷，鱼丽于罶。君子之居，君子之友。"
        },
        {
            "标题": "比丘观音赞",
            "作者": "刘崧",
            "内容": "补陀如如，人天具瞻。现真实相，不假庄严。如莲得水，灌溉滋悦。\n如水注瓶，表里洞彻。光弥觉海，香满旃檀。得大自在，作如是观。"
        },
        {
            "标题": "题兰 其一",
            "作者": "刘崧",
            "内容": "山则有石，谷则有兰。我思美人，兹之永叹。"
        },
        {
            "标题": "题兰 其四",
            "作者": "刘崧",
            "内容": "深林之幽，式闻其香。安得佩之，蓉裾芰裳。"
        },
        {
            "标题": "白练带词",
            "作者": "刘崧",
            "内容": "白练带，长且美，飞来青树颠，宛转修竹里。南园日暮无人来，一双下饮寒塘水。"
        },
        {
            "标题": "将进酒",
            "作者": "刘崧",
            "内容": "高堂帟帐围暖烟，繁弦急管喧两筵。主人敬客奉觞酒，再拜客前百千寿。\n玻瓈鸭绿鹅乳黄，紫檀夜压松花香。吴姬窈窕解歌舞，眉黛娇春凝煖光。\n古来豪杰重然诺，意气相倾等山岳。腰间自有双吴钩，换酒醉君君莫愁。"
        },
        {
            "标题": "道逢老叟行",
            "作者": "刘崧",
            "内容": "道逢老叟行且泣，背项罹伤血沾腋。全家骨肉散风烟，眼暗肠枯少筋力。\n自言生长太平多，州县不到无徵科。老去常促邻里会，醉来还唱古时歌。\n粤从东南兵乱起，乡井流离经一纪。不似今年乱较长，九十日来窜荆杞。\n赣兵自沮北军强，大船如山攒白樯。水南东岸十馀里，列开七府屯兵场。\n七府兵来掳生口，一旗入山万夫走。跳溪越堑剧猿猱，猎草搜林到鸡狗。\n最后招安尤可怜，中道要夺何纷然。攘牵牛羊掠囊襆，杀戮老丑俘少年。\n我从出山被抄掳，一室俄分两三部。大男山中草缚行，幼女城边马驮去。\n孙男呼母妇哭夫，风惊雨散何须臾。分飞忽作异枝鸟，离逝还同别水鱼。\n男健胜犊女如玉，全换新衣与装束。湖南转卖得金多，主人无金不能赎。\n近闻州尹收遗民，毒疠死者无晡晨。独行三日迷所向，不见当时乡里人。\n茫茫荒草江南路，归已无家死无所。山背时时夜捉人，城中又报新招户。"
        },
        {
            "标题": "题延真陈炼师东庭四时词",
            "作者": "刘崧",
            "内容": "香篆添新火，丹炉养旧灰。碧窗如水净，坐看绿阴回。"
        },
        {
            "标题": "题练江渔钓图为郑伯威赋",
            "作者": "刘崧",
            "内容": "练江白如练，千丈峡中流。客有槎上仙，啸歌在扁舟。\n风吹石楠树，沙浪蹙微雪。潭影见垂萝，悬猿弄明月。\n东望七里滩，苍苍云雾间。寻源不知远，时听棹歌还。"
        },
        {
            "标题": "题萧鹏举所藏草虫杂图",
            "作者": "刘崧",
            "内容": "鬼车团春米囊拆，萱竹缃桃红迫迮。牵牛花碧露初坠，枸杞子红秋可摘。\n青菘赤芥碧玉葱，攒英濯本当蒿蓬。羽衣凄切自络纬，蜗角低昂方战攻。\n蜻蜓头圆赤色尾，亦有纤纤绿罗袂。草行蜥蜴金背烂，升竹盘拿更贪噬。\n青蛙支颐目睅瞠，黑甲推车车倒行。螳螂怒臂乃当辙，蜂蚁君臣谁敢争。\n愁来对客看图画，似向芸窗笺尔雅。丹青婉娈归动植，风日晴和到田野。\n吾闻夏后德所形，昆虫草木皆清宁。苕华芸黄星在霤，卷画歌诗双泪零。"
        },
        {
            "标题": "雪中见鸳鸯感赋",
            "作者": "刘崧",
            "内容": "白头鸳鸯飞且号，双双冲雪下江皋。吴娃不省风波苦，只想花门绣羽毛。"
        },
        {
            "标题": "送别傅奏差督军储却归吴都事水寨",
            "作者": "刘崧",
            "内容": "傅郎青云彦，文彩粲华组。身骑五色马，出入将军府。\n将军控扼水上城，连舻列舰如屯营。昨朝令下急征饷，科帖星火来南平。\n南平频年困供给，小麦秋荒禾未实。私家何以办公输，流血呻吟更捐瘠。\n兵储有程不敢稽，君独悯之增惨悽。舣舟浦口坐荒寂，落日忍听饥乌啼。\n五月香醪得倾泻，席上香蒲绿堪把。过雨天低白浪中，隔江云出青山下。\n豪来起舞情未终，为君感激歌秋风。东南烽火万里赤，此乐茫茫安得同。\n我惭栖遁相逢少，郁郁沉忧更昏晓。别君三叹拂吴钩，注目云天决飞鸟。"
        },
        {
            "标题": "树萱堂诗为章仲勉赋",
            "作者": "刘崧",
            "内容": "莫种南山葛，葛生满堂前。其蔓滋以长，愁心苦缠绵。\n不如种萱草，花开自年年。朱英间绿叶，可以忘忧悁。\n双飞玉蝴蝶，一往不可复。八月莎鸡鸣，露花白如玉。\n白露秋复春，佳人在空谷。日暮翠襜寒，采之不盈掬。"
        },
        {
            "标题": "题钟元卿东皋读书处山水新图",
            "作者": "刘崧",
            "内容": "闻君筑室在东皋，十年读书心目劳。简编浩瀚照夜雪，歌声洒浙凌秋涛。\n嗟哉古人不可作，行事心术照毫毛。桓公徒闻理盐筴，轮扁岂识粕与糟。\n唐虞制作烂如日，昧者何以识夔皋。统传洙泗迨关洛，如绎独茧绝复缲。\n厥今文胜道且熄，武弁侧目嗤蓬蒿。何如酣饮事歌舞，而不车马驰轻豪。\n胡为俛促事澹泊，岂有至乐堪陶陶。飘吟一字至万卷，上薄文典旁风骚。\n我时抱琴一来过，春色晴满城东濠。堂前綵服候甘旨，座上巍冠延俊髦。\n感君同岁复同志，饫我至理如餔醪。我从前年返故里，投笔荷耒思遁逃。\n昨观壁间画图好，此景可致车宜膏。慎毋布衣事献纳，恐有使者来旌旄。\n古云识字忧患始，孰谓椎鲁非吾曹。山林便可谢尘滓，白云悠悠东望高。"
        },
        {
            "标题": "大官供宿膳分韵送友人中书掾",
            "作者": "刘崧",
            "内容": "紫閤趋朝夕，彤庭直禁时。内官调玉馔，中使奉珍奇。\n绛节传宣近，雕盘馈食迟。星河联绣户，云月上芝楣。\n夜入华灯转，春随刻漏移。露晞应待旦，献纳好陈诗。"
        },
        {
            "标题": "雪中对酒短歌为萧翀赋",
            "作者": "刘崧",
            "内容": "南溪三日霰雪飞，千岩万壑含清晖。萧郎扫雪辟虚馆，置酒张筵当翠微。\n筵前翕翕香风起，金盘雪狮坐横尾。嶷然顾盼色不动，眼光寒注清尊里。\n清尊行酒如流虹，凿冰出鱼鱼尾红。主人好客客尽乐，自挝大鼓声逢逢。\n鼓声逢逢间鸣镯，乱来学得军中乐。双吹龙管引吴歌，座上纷纷雪花落。\n我不能拥雄剑鸣铁衣，驰入边城搴取五丈之长旗。\n又不能挟大弓乘青骊，暮猎阴山赤手搏取虎与罴。\n扁舟乘兴无所适，高卧閒门徒尔为。何如烂醉千钟酒，更与迎春唱杨柳。\n少年欢会能几时，莫遣朱颜成皓首。愿携九节青玉筇，径上绝顶登云峰。\n手招陶皮拾瑶草，却望三山银阙重。"
        },
        {
            "标题": "题杨奇琛所藏山水图歌",
            "作者": "刘崧",
            "内容": "我本白云人，爱住青山下。五岳寻幽未忆归，穿岩历壑穷秋夏。\n曾看绝壁明高霞，秀色照耀金莲花。洞前远访丹泉井，谷口时逢白鹿车。\n鹿车东渡溪流浅，瑶草春香绿如剪。海门日出天鸡鸣，手接飞萝上层巘。\n是时笙鹤从天来，径欲浮海观蓬莱。云路微茫波浪阔，使我叹息空徘徊。\n十年汨没尘埃里，却看丹青心独喜。问君何处得此图，彷佛林峦烟雾起。\n虽无秀绝凌衡岷，点染亦复穷其真。深林修竹草亭静，似是水边修禊人。\n苍苔白石临流路，亦欲相呼抱琴去。晴天指点北飞鸿，应识云中旧行处。"
        },
        {
            "标题": "夜宴富滩郭氏西庭和荅九洲萧徵士并柬履理履祥于渊贤伯仲",
            "作者": "刘崧",
            "内容": "升筵月高花影长，我当起舞君行觞。丈夫志气倾海岳，一笑已觉形俱忘。\n雕盘馔香切寒玉，酒波摇红荡人目。"
        },
        {
            "标题": "过柳溪道院",
            "作者": "刘崧",
            "内容": "岸上谁家掩素扉，鸟啼浑似惜春晖。日斜深巷无人过，时见梨花一片飞。"
        },
        {
            "标题": "偶阅胡思斋诗追忆故友范实夫李子翀",
            "作者": "刘崧",
            "内容": "曾共云边看晚晴，芙蓉峰下听滩声。当时范李今何在，愁向诗中见姓名。"
        },
        {
            "标题": "题杨自明萱草鹡鸰图",
            "作者": "刘崧",
            "内容": "鹡鸰相顾复相依，萱草花开满石矶。不似秋来沙上雁，天涯风雨更分飞。"
        },
        {
            "标题": "广州杂韵",
            "作者": "刘崧",
            "内容": "峒商贩米笼千头，结竹浮江下广州。击鼓烧香南海庙，买羊沽酒市街楼。"
        },
        {
            "标题": "题枯林上人墨兰四首 其四",
            "作者": "刘崧",
            "内容": "杜若䕷芜忽已残，西风泽国故多兰。閒来竹底拾翠羽，月下不知清露寒。"
        },
        {
            "标题": "望汉献王陵",
            "作者": "刘崧",
            "内容": "单家桥下雪横冰，草树连云掠冻鹰。汉业已荒河水在，行人遥指献王陵。"
        },
        {
            "标题": "题萱草葵花图",
            "作者": "刘崧",
            "内容": "绿叶朱英春正稠，丹心何事复忘忧。西风别有葵花在，犹恋馀晖照暮秋。"
        },
        {
            "标题": "题文溪道院四首 其二",
            "作者": "刘崧",
            "内容": "雨过池南绿涨肥，水沉香袅午风微。閒来自拾青松子，惊起梢头独鹤飞。"
        },
        {
            "标题": "题折枝葵花栀子画",
            "作者": "刘崧",
            "内容": "山栀蜀葵何日栽，春深常是共时开。微风池馆清无暑，曾看佳人并折来。"
        },
        {
            "标题": "题山水画",
            "作者": "刘崧",
            "内容": "遥峰隐隐白云层，乔木春阴落紫藤。野客欲归茅店晚，赤栏桥外见鱼罾。"
        },
        {
            "标题": "题四时花木四首 其一 杏花",
            "作者": "刘崧",
            "内容": "春日炫高霞，宫园万树花。暮归承宴罢，簪得一枝斜。"
        },
        {
            "标题": "题沧洲钓鱼图",
            "作者": "刘崧",
            "内容": "云来高峰青，日落遥峰紫。却舣钓鱼船，沉吟看秋水。"
        },
        {
            "标题": "同舒伯源自双溪口度桥登高山望幽谷诸峰赋八绝 其四",
            "作者": "刘崧",
            "内容": "采得䕷芜草，无花认不真。持之不忍弃，留问路傍人。"
        },
        {
            "标题": "庭下",
            "作者": "刘崧",
            "内容": "庭下无尘净绿莎，朱帘疏荡晚阴过。雨鸣杨叶听逾近，风落槐花扫更多。\n古鼎香分云窈窕，碧盘冰进玉嵯峨。边城秋早文书静，喜报兵屯足黍禾。"
        },
        {
            "标题": "赠医士孙允道",
            "作者": "刘崧",
            "内容": "架上方书手写成，柴门长掩背西城。一帘香雾微风起，又听云窗捣药声。"
        },
        {
            "标题": "题枯木竹石",
            "作者": "刘崧",
            "内容": "霜露萧森秋气凝，千章老干屹崚嶒。深林日落行人少，时有猿猱抱紫藤。"
        },
        {
            "标题": "明日喜云从隐君自湴坑归再赋一首",
            "作者": "刘崧",
            "内容": "南岸诸峰如累瓜，高人幽隐在烟霞。百年古桂寒无叶，十月丛梅早有花。\n断垄牛羊分客路，深池凫鸭共邻家。极知好客情逾厚，贳酒携琴到日斜。"
        },
        {
            "标题": "十月十三日夜于故帙中获再睹大兄伯中去年六月所寄京字韵七言律诗为之感怆不已因录而追和之以见友于之意",
            "作者": "刘崧",
            "内容": "忆昔辞兄谒上京，喜逢四海豁清平。生成自是君恩重，温饱由来世虑轻。\n千里浮萍成浪迹，百年常棣见深情。伤心寒食仙槎路，清泪何因到祖茔。"
        },
        {
            "标题": "古意五首 其四",
            "作者": "刘崧",
            "内容": "解我黄金错，酬君白玉钩。未明曲中意，只卖一生愁。"
        },
        {
            "标题": "同舒伯源自双溪口度桥登高山望幽谷诸峰赋八绝 其五",
            "作者": "刘崧",
            "内容": "团薄者谁子，捕鱼溪水中。林深不见日，寒杀石楠风。"
        },
        {
            "标题": "题钓鱼图",
            "作者": "刘崧",
            "内容": "潇洒玄真子，超遥好容颜。放船烟树下，把钓水云湾。\n鱼没萍翻石，鸟啼花满山。惟应江月上，遥听棹歌还。"
        },
        {
            "标题": "自京师归至家园春欲暮矣晨兴登一乐亭喟然有感漫成一律",
            "作者": "刘崧",
            "内容": "解罢朝衫及暮龄，閒拈竹杖过茅亭。山明隔岸腾初日，雾下高林带落星。\n萱草叶齐春冉冉，紫荆花发晓冥冥。向来万里京华梦，犹记吹笙踏凤翎。"
        },
        {
            "标题": "过龙湾五王阁访友人不遇",
            "作者": "刘崧",
            "内容": "野桥秋水落，江阁冥烟微。白日又欲午，高人犹未归。\n青林依石塔，虚馆净柴扉。坐久思题字，翻怜柿叶稀。"
        },
        {
            "标题": "北平十二咏 其一 胡桃",
            "作者": "刘崧",
            "内容": "碧露枝枝重，青苞颗颗匀。叶深初覆夏，花弱不禁春。\n核隐龟筒小，浆凝密枳新。向来谁致汝，吾欲恨平津。"
        },
        {
            "标题": "云亭萧氏园池杂兴次韵四首 其二",
            "作者": "刘崧",
            "内容": "竹底雏莺尽日啼，水风凉动小池西。麝香眠起残花落，蛱蝶飞来碧草齐。\n二水风鸣湘佩合，三山云压楚鬟低。冰盘宴客晴阴里，次第诗成石上题。"
        },
        {
            "标题": "感事五首 其三",
            "作者": "刘崧",
            "内容": "闻说虔兵下，前茅次九洲。一烽深照夜，群马飒惊秋。\n劲气方全蓄，沉机岂共谋。似传终左次，失喜敢忘忧。"
        },
        {
            "标题": "卧病山中承如川王侯寄赠青绫被",
            "作者": "刘崧",
            "内容": "劳君远寄青绫被，愧我仍烹紫朮汤。已幸甘香分药裹，复经温暖到藜床。\n乡园摇落黄花雨，江海飘零白雁霜。归日病躯堪料理，便迎锦障送飞觞。"
        },
        {
            "标题": "寄答刘子礼",
            "作者": "刘崧",
            "内容": "闻君近赋悼亡诗，憔悴莺花四月时。流水只今馀恨意，故园何日定归期。\n犹传道路兵戈塞，自爱山林岁月迟。忆过王郎寻不见，子规啼断石楠枝。"
        },
        {
            "标题": "咏金鸭炉",
            "作者": "刘崧",
            "内容": "铸得黄金鸭，焚兰伴夕眠。中心灰未得，煖火自生烟。\n独立思浮海，双飞欲上天。那能长拂郁，吐出向君前。"
        },
        {
            "标题": "题耕乐亭",
            "作者": "刘崧",
            "内容": "园圃带城居，知君乐有馀。韭菘连疃绿，柿橘映窗虚。\n自酿浇花酒，閒观种树书。如何车马客，忧患日相于。"
        },
        {
            "标题": "长相思",
            "作者": "刘崧",
            "内容": "长相思，乃在青天之外，碧海之湄。我欲见之望不极，侧身太息涕涟洏。\n昔与君别者，驱车临路岐。车尘向南起，回风吹灭之。\n君行遥遥，邈不可持。含悲蓄愤，郁其累累。瞻彼出月，弦望有时。\n乃靡朝夕，如渴如饥。落叶飘飖宁返枝，东流之水无还期。\n重华一去万里绝，湘江秋竹何离离。宁为懊恼曲，莫奏长相思。\n思长意远君不知，妾心所陈多苦辞。"
        },
        {
            "标题": "荷叶黄",
            "作者": "刘崧",
            "内容": "荷叶黄，荷叶青，四月五月风日清。荷叶青，荷叶黄，八月九月秋风凉。\n越湖女儿颜似玉，隔船窥郎心眼熟。赤尾鲤鱼花下游，白头鸳鸯露中宿。\n欢会苦乖绝，岁月同飞杨。王母不西游，蛾眉刷秋霜。\n少年之乐乐未央，莫遣老大徒悲伤。独不见，荷叶黄。"
        },
        {
            "标题": "紫骝马",
            "作者": "刘崧",
            "内容": "郎骑紫骝马，来向门前下。马尾捎赤云，银鞍色相射。\n愿郎骑马去复来，珊瑚作鞭丝结??。纵令远去玉关外，千里应须一日回。"
        },
        {
            "标题": "秋夜长",
            "作者": "刘崧",
            "内容": "月出乌啼城上头，闺中美人含远愁。银河迢迢当北楼，褰帷弄影扬清讴。\n月光如水地上流，珠箔微茫悬两钩。罗衣半捲凉飕飕，起坐数尽寒更筹。\n更筹数尽明不发，明日镜中生白发。"
        },
        {
            "标题": "曹仁宪谨荣寿 其二",
            "作者": "刘崧",
            "内容": "斯文今属斯人，天付东瀛教民。化雨及时功倍，仁风载路治淳。\n先生意态何远，太古须眉自真。为祝从今不老，满城桃李长春。"
        },
        {
            "标题": "蚕尖",
            "作者": "刘崧",
            "内容": "日出西岭赤，鸣禽度高楠。稍陟衣带岭，东尖屹危参。侧身忽旁断，拟步若幽探。勃勃草木霏，高下皆浮岚。巨石当横途，始复一解骖。崖古树根瘦，谷深人语含。石角利攒剑，远山突搘簪。何姑骑白鹿，绿发长甗甗。坐令妇女辈，奔走祈春蚕。千崖动合沓，秋色晚正酣。驾鹅飞益高，刚风回东南。我行蒙翳中，罥刺宁所堪。山水能媚人，夙性所乐耽。奚能恋文字，局促如饣乏蝉。旷兹登览际，踯躅忘忧惔。振衣复少憩，历险不敢贪。片云触石起，流泽思远覃。惜无晨风翼，照影双溪潭。"
        },
        {
            "标题": "曹仁宪谨荣寿",
            "作者": "刘崧",
            "内容": "闻说香山九老，高年聚会同堂。自昔名□不朽，至今姓氏犹芳。\n惟兹夫子嗣起，足与前人并良。我辈称觞再拜，冈陵为诵一章。"
        },
        {
            "标题": "祝船词",
            "作者": "刘崧",
            "内容": "岸头击鼓人聚蚁，吉日挽船下江水。新船龙行气势雄，头抢入水尾插空。\n篙师跪拜祝船圣，牲纸前陈启神听。沿江灵庙八十四，闻请齐来共欢庆。\n五湖四海道路通，蛟蛇不逢无恶风。大石低头小石卧，吕梁滟滪轻轻过。\n吴粳蜀麻淮海鹾，大商满载黄金多。年年早归谢神福，酒浇船头赛羊肉。"
        },
        {
            "标题": "爱妾换马",
            "作者": "刘崧",
            "内容": "请以白玉质，换君青云骢。岂不重颜色，所悲道路穷。\n朝驰月窟西，夕憩昆崙东。一去关塞远，宁惜闺帷空。\n美人闻马嘶，含涕出房栊。爱移丈夫性，德称惭冶容。\n素丝妾所理，薄奉羁与笼。愿因承光景，流盼鞍辔中。\n君行倘未已，千里仍相从。"
        },
        {
            "标题": "乌夜啼赠友人别",
            "作者": "刘崧",
            "内容": "华灯张筵促弦急，隔帘霜落风吹入。琴中弹得乌夜啼，啼声夜寒高复低。\n林乌何来飞拨剌，夜半哑哑声不歇。姑苏城上拂黄云，铜雀枝边绕明月。\n月行渐远声渐稀，扬彩各自东西飞。东边日中有伴侣，看汝飞鸣日边去。"
        },
        {
            "标题": "乌鸢叹",
            "作者": "刘崧",
            "内容": "乳鸭戏水中，三三五五群相聚。乌鸢从东来，瞥然攫向空中去。\n我无劲箭射飞鸢，仰视青天还自怜。"
        },
        {
            "标题": "伤举郎词",
            "作者": "刘崧",
            "内容": "有侄有侄兮出幼齿，筋骨充紧兮目光如水。重城忽隳兮风尘起，掠尔家兮驱尔以徙。\n短戈挥兮白刃指，母不得将兮父不得子。拦道长号兮衣载褫，山路夜行兮泥没其趾。\n汝书在床兮庭有遗履，汝归何时兮而拘于彼。月光明明兮在地，鸿鹄之飞可以乘汝兮，盍归来兮故里。"
        },
        {
            "标题": "漂母吟",
            "作者": "刘崧",
            "内容": "蛟龙失云雨，或与虾蟹俦。壮士偶穷困，寄食何足羞。\n淮河之水东北流，母心直为王孙忧。黄金无光剑失色，白日又落城西头。\n请君置鱼竿，进此盘中脯。丈夫性命未可轻，君独胡为在尘土。\n咸阳王气如云驰，垄上亦有呼兵儿。风尘满眼慎所之，但愿王孙无饥时。"
        },
        {
            "标题": "古离别",
            "作者": "刘崧",
            "内容": "天苍苍，地靡靡，东西相距几万里。日月来往朝夕间，游子一去何当还。\n罗衣血泪红斑斑，芳尘掩镜愁朱颜。昔时送别长安道，几见春风荡芳草。\n金鞍锦鞯不可期，紫燕黄鹂坐中老。知君自有心，贱妾空自怜。\n一束锦字书，何能到君边。海中珊瑚泥底藕，不见青天终不朽。"
        },
        {
            "标题": "姑苏曲",
            "作者": "刘崧",
            "内容": "姑苏城头乌夜啼，姑苏台上风凄凄。芙蓉露冷秋香死，美人夜泣双蛾低。\n铜龙咽寒更漏促，手拨繁弦转红玉。鸳鸯飞去屧廊空，犹唱吴宫旧时曲。\n吴山青青吴殿荒，麋鹿来游春草长。阖闾门户东风起，年年花落愁西子。"
        },
        {
            "标题": "鸳鸯吟",
            "作者": "刘崧",
            "内容": "鸳鸯尔何来，荡漾野塘水。塘水污不流，双双乃自止。\n云霞下照青黛光，弄影宛在塘中央，惜尔锦翼多文章。\n翩翩游侠儿，款款治罗罬。驱之向南飞，意欲投所设。\n成汤昔好德，三面或解之。尔独不用命，咫尺罹艰危。\n洞庭潇湘，春风绿波。芳草可哺，芙蓉可窠。饮啄失所，吾将奈何。"
        },
        {
            "标题": "空城雀 其一",
            "作者": "刘崧",
            "内容": "空城雀，鸣且飞，一朝驱入罗网去，云天有路何时归。"
        },
        {
            "标题": "空城雀 其二",
            "作者": "刘崧",
            "内容": "空城雀，飞且止，林栖有匹巢有子，分飞不知后生死。"
        },
        {
            "标题": "空城雀 其三",
            "作者": "刘崧",
            "内容": "空城雀，遭网罗，塌翼垂头憔悴多，不能高飞将奈何。"
        },
        {
            "标题": "凤笙曲",
            "作者": "刘崧",
            "内容": "洪水荡八极，丹霞标五城。仙人从东来，邀我吹凤笙。\n凤凰双飞锦翼明，三十六管排峥嵘。长风卷入碧云里，仙仗忽拥千霓旌。\n六龙骋驾若木晴，仙乐沓奏天中京。双成起舞韩众听，此曲似是升天行。\n天门窈窕九陛平，闻有云雾雷鼓相砰鍧。手招仙人驭奇气，乃是山中龙虎精。\n张公鍊丹金液成，洞门石室馀秋声。云中仙驾如可待，愿逐卢敖游太清。"
        },
        {
            "标题": "南园联句同王佑旷逵刘霖萧谌",
            "作者": "刘崧",
            "内容": "络纬声如劝饮，筼筜青好题诗。风转银灯不动，月来瑶席频移。\n草色亭西晚径，水声篱外秋池。此夕龙湾佳会，南楼千载襟期。"
        },
        {
            "标题": "结客少年场",
            "作者": "刘崧",
            "内容": "结客少年场，少年本同调。肝胆各自悬，持之以相照。\n我有百鍊剑，五花骢，不敢自爱惜，拔剑赠马期相从。\n憧憧车马都门道，花发鸟啼风日好。颜朱鬓绿艳青春，第一成名须在早。\n铜盘登坛歃血时，白日青天闻苦词。男儿赌命报知己，莫遣衰老徒伤悲。\n手持一尊酒，自唱马上歌。目光棱棱发上指，年少无成将奈何。"
        },
        {
            "标题": "余以官满赴京十一月十四日出北平顺承门赋六言绝句八首 其八",
            "作者": "刘崧",
            "内容": "居官难是去日，饮酒尝思醒时。造物何劳深计，荣华自不曾知。"
        },
        {
            "标题": "余以官满赴京十一月十四日出北平顺承门赋六言绝句八首 其七",
            "作者": "刘崧",
            "内容": "作书遣吏告满，送马还官戒途。已买蹇驴代步，更倩小车载书。"
        },
        {
            "标题": "晚出恩县南镇市中",
            "作者": "刘崧",
            "内容": "到处蓬蒿古市，谁家桑枣新园。群鸦暮落高树，独客寒归远村。"
        },
        {
            "标题": "茌平道中",
            "作者": "刘崧",
            "内容": "五里十里堠子，前村后村枣林。沙际牛羊点点，天涯风雪沉沉。"
        },
        {
            "标题": "门有车马客",
            "作者": "刘崧",
            "内容": "门有车马客，光彩一何都。谓从天上来，意气倾万夫。\n银鞍耀流星，丹毂夹华月。白马骄且驰，浮云递明灭。\n鸣鞘赴咸阳，执戟趋承明。二十事征战，三十成功名。\n出护塞上军，入典禁中直。五侯与七贵，调笑同出入。\n相如早还蜀，季子终相秦。如何衡门士，抱膝长苦辛。"
        },
        {
            "标题": "景州道中",
            "作者": "刘崧",
            "内容": "前辕驾两黄犊，后轓悬一青壶。道上人方避路，车中我自观书。"
        },
        {
            "标题": "余以官满赴京十一月十四日出北平顺承门赋六言绝句八首 其六",
            "作者": "刘崧",
            "内容": "抖擞客囊数卷，萧条公馆三间。暂尔萍蓬踪迹，依然霜雪容颜。"
        },
        {
            "标题": "少年行",
            "作者": "刘崧",
            "内容": "乍出建章宫，还过酒肆中。听歌留宝剑，数雁试雕弓。\n烟草一片绿，风花千点红。马骄嘶不住，直骤渭城东。"
        },
        {
            "标题": "题墨竹四首 其二",
            "作者": "刘崧",
            "内容": "丛深似暗不暗，叶重欲垂未垂。向晚鹧鸪啼处，满山风雨来时。"
        },
        {
            "标题": "题墨竹四首 其四",
            "作者": "刘崧",
            "内容": "何年裁箨冠子，此日见锦䙀儿。自是金鸣玉润，不愁雨打风吹。"
        },
        {
            "标题": "题墨竹四首 其三",
            "作者": "刘崧",
            "内容": "渔父一竿翠玉，仙人九节青筇。自爱林间草净，谁教石上苔封。"
        },
        {
            "标题": "出景州始登牛车",
            "作者": "刘崧",
            "内容": "驾远黄犊鳌负，出索乌犍雁行。衮衮两轮尘土，萧萧一簟风霜。"
        },
        {
            "标题": "余以官满赴京十一月十四日出北平顺承门赋六言绝句八首 其二",
            "作者": "刘崧",
            "内容": "冀北风沙古道，江南云日初昏。边徼扫清雠敌，海岳讴歌凤麟。"
        },
        {
            "标题": "余以官满赴京十一月十四日出北平顺承门赋六言绝句八首 其四",
            "作者": "刘崧",
            "内容": "庭前苍柏树子，树上黑觜鸦儿。四载坐眠对汝，一心冷暖相知。"
        },
        {
            "标题": "题墨竹四首 其一",
            "作者": "刘崧",
            "内容": "风前历乱千叶，石上参差两竿。且可锵鸣玉佩，莫教吹折琅玕。"
        },
        {
            "标题": "余以官满赴京十一月十四日出北平顺承门赋六言绝句八首 其五",
            "作者": "刘崧",
            "内容": "台前月出坐处，枕上鸡鸣起时。时常料理公牍，閒亦吟哦小诗。"
        },
        {
            "标题": "余以官满赴京十一月十四日出北平顺承门赋六言绝句八首 其一",
            "作者": "刘崧",
            "内容": "肃政堂前别酒，顺承门外初程。故乡隐隐万里，华发萧萧数茎。"
        },
        {
            "标题": "余以官满赴京十一月十四日出北平顺承门赋六言绝句八首 其三",
            "作者": "刘崧",
            "内容": "君恩禄秩侈矣，子道鼎烟缺然。过家上冢何日，携书入觐今年。"
        },
        {
            "标题": "题山水画",
            "作者": "刘崧",
            "内容": "三里五里近郭，千树万树长松。落日无人放棹，深山何处闻钟。"
        },
        {
            "标题": "墨龙赞为萧时卿赋",
            "作者": "刘崧",
            "内容": "跃于墨池，见其鬣鬐。雷动云从，而时雨之。"
        },
        {
            "标题": "题山云居图为樊都事仲郛赋",
            "作者": "刘崧",
            "内容": "我居何所，南山之下。油油者云，窈窈其阻。衡门在阿，翳彼嘉林。\n上有鸣鸟，怀之好音。良晨载兴，游睇川沚。榛蹊邈绵，有客戾止。\n琴瑟在庭，清樽载罗。扫地布席，援弦咏歌。我歌我酬，白云在谷。\n聊可为娱，孰云不足。云之升矣，风或飏之。曾于是处，而忘世为。\n凄其渰矣，雨亦濡只。群生烝烝，泽施曷已。云敛而舒，山高以深。\n彼君子兮，悠悠我心。"
        },
        {
            "标题": "雪中骑驴口号",
            "作者": "刘崧",
            "内容": "京城去三千里，蹇驴动百十鞭。不是浩然踏雪，也同杜甫朝天。"
        },
        {
            "标题": "题陈抟睡图",
            "作者": "刘崧",
            "内容": "汴京当日归来，华山高卧云堆。世事向来错料，至今鼻息如雷。"
        },
        {
            "标题": "题镜面二水图",
            "作者": "刘崧",
            "内容": "此二水者，实本一源。或翔而潮，或激而湍。海阔风高，云蒸雾抟。\n混然同归，庶无异观。"
        },
        {
            "标题": "题唐子华小景",
            "作者": "刘崧",
            "内容": "飞鸟远矣将夕，幽人澹其欲秋。抱瑶琴以叹息，渺芳草乎中洲。"
        },
        {
            "标题": "题唐子华小景",
            "作者": "刘崧",
            "内容": "松落落以双峙，云翩翩而独还。望佳人其既远，见隔水之青山。"
        },
        {
            "标题": "题秋江待渡",
            "作者": "刘崧",
            "内容": "云去云来山色，潮生潮落江沙。斜日系船渡口，短篱沽酒人家。"
        },
        {
            "标题": "观澜",
            "作者": "刘崧",
            "内容": "子曷观乎，维水有澜。其澜伊何，厥观实难。我观河江，其量弗殚。\n积石岷峨，本钜力完。万折千支，潗湁瀰漫。激为大波，溁为文湍。\n其来无穷，其回无端。既来既回，齐并汨攒。如车之旋，如风之抟。\n浩乎沛而，莫之或干。相彼断港，潢污所敦。漂浮几何，忽焉中乾。\n有斐汤君，维学是安。作亭浠厓，物无遁观。临渊者危，望洋者叹。\n卓彼孟轲，是仰是钻。我诗于楹，永以弗刊。"
        },
        {
            "标题": "题方壶寄黄郎中渭云红树图并书",
            "作者": "刘崧",
            "内容": "春树重重绿，江云冉冉生。图传龙虎客，书寄凤凰城。\n花底趋琼佩，松阴奏玉笙。何时骑两鹤，方驾上蓬瀛。"
        },
        {
            "标题": "登北岩眺望因投巨石宛转为戏",
            "作者": "刘崧",
            "内容": "自爱北岩秀，缘云穷翠微。回见大江流，独立一振衣。\n崖表人迹绝，烧馀寒草稀。绕涧聆暗泉，攀萝憩危矶。\n投石转阴壑，霆击星火飞。奇探恣游衍，兴惬忘崄崎。\n日暝思更寻，逍遥望月归。"
        },
        {
            "标题": "赋石龙山",
            "作者": "刘崧",
            "内容": "柳氏堂前石，崭岩故似龙。泥沙排异质，烟雾失奇踪。\n槛竹秋阴覆，阶苔夕雨封。鳌溪未能往，凝想最高峰。"
        },
        {
            "标题": "流江八景歌",
            "作者": "刘崧",
            "内容": "望龙门，渺飞雪，皎若三山白云阙。仙人踏岩石，石上迹欲灭。\n恍惚重楼珠幢夜腾结，北风吹沙江水裂。望西山，愁暮雨，青屏冥冥龙出舞。\n真僧入定石卧虎，遥见绝壁中开露。祗树邅予游兮江之南，月皎皎兮浸汪涵。\n素娥抱玉骑紫蟾，冯夷缩手不敢探，但见光采烂烂千丈摇虚潭。\n招予舟兮石浦，春涛浩兮不可以渡。风轰铿兮雷怒，忽中流以回顾，闻阗阗之戍鼓。\n宣华屹其云中，天鸡鸣兮咽霜钟。耿疏星之光曙，见十二之青峰。\n复忽兮将夕，落景飞兮乱山赤。眺长洲兮汎珠湖，棹木兰兮拾明珠。\n山有松柏兮水有芙蕖，高可樵兮深可渔。乐哉江南兮伊美人之所居。"
        },
        {
            "标题": "寄谢左子方声寄沈均德笔二枝",
            "作者": "刘崧",
            "内容": "抱病归来卧一窗，思君安得酒盈缸。沈家好笔无钱买，多谢新来寄一双。"
        },
        {
            "标题": "八月十五夜玩月龙塘黄氏馆中听王伯允歌诗时值夏江上警报甚急",
            "作者": "刘崧",
            "内容": "驾鹤峰头月上时，瘗龙塘下客行迟。十年杀气何时息，万里流光有所思。\n北去雁鸿天似水，南飞乌鹊夜多枝。酒酣顾影那能寐，坐听王郎说剑诗。"
        },
        {
            "标题": "题青阳行乐图歌为黄允中赋别",
            "作者": "刘崧",
            "内容": "使君临湘人，旧住青阳里。一从游宦之江郡，长忆青阳好山水。\n梅池之水深瀰瀰，晴绿酿涨青玻瓈。蛟龙夜擘山石裂，下注湘水衮衮而东驰。\n群山插天削寒碧，大云嵯峨几千尺。苍烟尽覆紫芝岩，日光却射青萝壁。\n图中茸帽紫绮裘，使君行乐何风流。长松过雨晓色净，抱琴来此吟清秋。\n琴中有声传太古，振羽流商动林莽。淳风已变知者寡，却望苍梧叹脩阻。\n我欲起扫石上苔，为君更置青螺杯。手攀琼枝拂明月，骑取白鹤径欲归。\n蓬莱蓬莱微茫不可以度，嗟我民昔捐瘠兮孰遗以哺。\n民今有子兮穫有稌，挽之不留兮君盍予。顾思使君兮不可忘，泛澄江兮望临湘。\n临湘山高兮水长，允怀使君兮乐哉青阳。"
        },
        {
            "标题": "题吴教授所藏黄大痴画松江送别图",
            "作者": "刘崧",
            "内容": "是何山莽莽以横，云水浩浩而生风。天低江迥日欲落，别意乃在苍茫中。问君此图作者谁？浙东老人黄大痴。松江先生旧知己，眼明为写秋江姿。重坡欹岸东南远，木末参差见层褵。苍浦遥连楚泽深，石林尽带吴堤转。是时先生从此归，把钓欲拂云中矶。长风过雨蒲苇净，水色淡沲沾人衣。只今又作筠州客，惆怅松江渺云隔。离思犹迷雁荡烟，归心已历洪崖石。我思大痴焉得从，笔墨往往遗奇踪。草衣骑牛发如雪，吹笛忆过天台峰。平生一笔不轻许，傲睨王侯笑尘土。展图坐对凤山青，却想高情动千古。君不闻功名利达能几何，长安离别日日多。灞陵亭前春草碧，灞陵亭下春风波。"
        },
        {
            "标题": "题司丞张孟兼白石山房图",
            "作者": "刘崧",
            "内容": "太常天上缀清班，家在金华紫翠间。昨日朝回见图画，双松正对石门山。"
        },
        {
            "标题": "题墨梅赠友人归毗陵",
            "作者": "刘崧",
            "内容": "一枝寒影弄芳菲，无数幽香上客衣。好似水边晴雪后，醉吹玉笛送春归。"
        },
        {
            "标题": "同萧九川游菰塘龙城院赋赠象初上人",
            "作者": "刘崧",
            "内容": "天入龙城涌地灵，横冈复岭似围屏。村原过雨春泥紫，山崦含烟野烧青。\n火里莲花敷宝座，云中杨树注青瓶。何时煮茗长松下，听讲楞伽一卷经。"
        },
        {
            "标题": "过雷阳有怀永年相仓使奉寄二绝 其一",
            "作者": "刘崧",
            "内容": "去年与子南京别，知领盐仓白石场。万里相寻不相见，独骑官马过雷阳。"
        },
        {
            "标题": "过雷阳有怀永年相仓使奉寄二绝 其二",
            "作者": "刘崧",
            "内容": "钦廉西望路悠悠，海角亭中足胜游。圣化只今无远迩，岭南风土是中州。"
        },
        {
            "标题": "净妙寺读李少鸿所书山门记过东院看百结花其枝皆纽结之而香气大异感赋二绝 其一",
            "作者": "刘崧",
            "内容": "李唐遗碣照浮屠，紫雾光涵白雪腴。谁惜文章镇螭首，独将香火祀龟趺。"
        },
        {
            "标题": "白云轩联句",
            "作者": "刘崧",
            "内容": "潇洒青云彦，幽居隔柳樊。湖阴通曲径，苔色上高垣。\n帘捲南薰入，窗含夏荫繁。脱巾投玉麈，移席倒匏樽。\n凉雨荷香度，晴云树色屯。芙蓉交翠叶，薜荔引芳根。\n雪茧乌丝细，霜毫玉箸完。笼鹅从换帖，爱鹤敢乘轩。\n休日欣良觌，高怀得细论。堆盘朱实润，溢砌紫兰翻。\n属坐仪如凤，挥觚健胜猿。雄文三峡水，壮志九溟鹍。\n酒晕开愁颊，茶香醒滞魂。风尘江海暗，戎马道途喧。\n杜子无家久，张君有舌存。丹心依魏阙，清梦绕天阍。\n寥落悲时事，飘零愧弟昆。盍簪萍梗日，曳履缙绅门。\n句压弥明鼎，宴同桃李园。银屏酣坐稳，鹦鹉可鲸吞。"
        },
        {
            "标题": "净妙寺读李少鸿所书山门记过东院看百结花其枝皆纽结之而香气大异感赋二绝 其二",
            "作者": "刘崧",
            "内容": "客行暂住九秋槎，僧寺初逢百结花。至境异香生不断，谁令着意事盘拿。"
        },
        {
            "标题": "赋白鹊台送王子敬之赣",
            "作者": "刘崧",
            "内容": "翠玉楼西白鹊台，当年曾见鹊飞来。旧游寂寞人何在，晴日苍凉花正开。\n二水合流喧虎口，五山盘伏起龙堆。残碑零落层城曲，想见题诗上紫苔。"
        },
        {
            "标题": "云松轩杂韵六首寄呈轩中诸君子 其六",
            "作者": "刘崧",
            "内容": "想见故人心眼开，石林深处隐平台。黄橙紫蟹皆宜酒，红叶青山且未回。"
        },
        {
            "标题": "雨坐读史记忆子中兄茆堂已开北渠赋此奉呈三绝 其二",
            "作者": "刘崧",
            "内容": "娇儿忍冷戏床前，贪笑痴啼也可怜。乌桕林空红叶湿，萧萧烟火对愁眠。"
        },
        {
            "标题": "雨坐读史记忆子中兄茆堂已开北渠赋此奉呈三绝 其三",
            "作者": "刘崧",
            "内容": "鸡犬萧条少四邻，孤村风雨自荆榛。愁来爱读平原传，浊世翩翩一伟人。"
        },
        {
            "标题": "雨坐读史记忆子中兄茆堂已开北渠赋此奉呈三绝 其一",
            "作者": "刘崧",
            "内容": "中园风雨一茆茨，土壁沾濡叹地卑。昨日开渠北檐下，已通流水过南池。"
        },
        {
            "标题": "承郭奉奎夜过溪上言北岩杜鹃花盛开手数枝相赠明日赋此为别",
            "作者": "刘崧",
            "内容": "故人夜相赠，手折杜鹃花。掩冉带华月，参差出绛霞。\n来从仙岭路，分赠野人家。我有游山兴，因之起叹嗟。"
        },
        {
            "标题": "北斋晚凉即事",
            "作者": "刘崧",
            "内容": "高阁微风不动帘，晚云时送雨纤纤。乌求坠子窥深草，燕接飞虫拂近檐。\n碧盌行茶冰共进，青盘盛果酒频添。秖惭素食承优渥，已分清心破酷炎。"
        },
        {
            "标题": "北园池上联句",
            "作者": "刘崧",
            "内容": "池上月凉秋似洗，城头漏转夜如年。枳林不动风初定，草叶低垂露正圆。\n移席偶临流水坐，钩帘还对落星眠。几时吹笛芙蓉底，更向龙湾棹酒船。"
        },
        {
            "标题": "镜岩歌为镜方彭及予赋",
            "作者": "刘崧",
            "内容": "君不见南山山前一片石，崭然壁立当流泉。皎如千年青铜镜，挂在万仞高崖巅。\n泉流日冲激，烟云相荡摩。鱼龙过之不敢睨，如有神物严撝呵。\n夜深月明从东来，但见五色灿烂寒光开。扫空婆娑黑云影，照见海上金银台。\n我从武姥来，却望嵩华去。道逢老篯铿，盛说岩中趣。\n东风拂涧桃花飞，爱此山水含清辉。放歌谁和碧玉调，起舞更揽青萝衣。\n我怜老仙极清越，颜色如童发如雪。便从石上引芳尊，夜夜岩前醉明月。"
        },
        {
            "标题": "题孙碧霄画四时小景为王存睿赋",
            "作者": "刘崧",
            "内容": "高楼乘晓望春归，日照桃花锦作围。最爱野桥杨柳外，绿波晴影漾人衣。"
        },
        {
            "标题": "戏咏红锦帐",
            "作者": "刘崧",
            "内容": "红锦帐子薄于纱，四壁清风汎綵霞。昨夜月明春梦熟，误吹长笛入桃花。"
        },
        {
            "标题": "至里良之明日闻抄兵已入长兴因赋以自慰",
            "作者": "刘崧",
            "内容": "谁遣飘然去，真成率尔来。吾宁工避地，天似解怜才。\n行李从萧瑟，飘蓬任转回。时时看短剑，心折未全灰。"
        },
        {
            "标题": "闻伯兄中翁有水竹居之乐赋此奉寄",
            "作者": "刘崧",
            "内容": "齐化门东送子归，低头惟有泪沾衣。故园已是三年别，客路还看一雁飞。\n蟹蛰官河冰渐合，鸟啼宫树露全晞。到家应及椒花宴，莫遣春来音信稀。"
        },
        {
            "标题": "正月二十二日赴容州道中",
            "作者": "刘崧",
            "内容": "二十日春饶霁景，数千里路信邮亭。野花有恨何劳白，山水无名只解青。\n残月哀猿啼袅袅，暮烟孤鹄去冥冥。南京三月归期早，应及闻莺侍紫庭。"
        },
        {
            "标题": "罗巡检一中由袁府告籴于赣道阻留西昌久之将归袁州诗以为别",
            "作者": "刘崧",
            "内容": "快阁西偏寺最幽，江风渚月净如秋。竹间久挂将军剑，柳外初回使者舟。\n痛哭秦庭惊晏岁，独持汉节望南州。日斜戍鼓连山急，杳杳冥鸿慎所投。"
        },
        {
            "标题": "睡仙观魏炼师归豫章并柬黎铁峰仙者",
            "作者": "刘崧",
            "内容": "我忽不乐思西山，浮云孤飞道里艰。睡仙之宫隔秋水，缥缈半落青霞间。\n何年流火如陨石，郁攸煽天斗牛赤。朱鬣苍龙天上飞，金甲神人露中泣。\n当时炼师事远游，噀酒不到西江头。归来三日哭灰烬，玄"
        },
        {
            "标题": "冬日过延寿寺访玉壶上人赋柬同游诸君子",
            "作者": "刘崧",
            "内容": "看山随客过枫桥，下马寻僧问柳条。古殿碧苔春寂寂，绀园红树晚萧萧。\n能诗茅屋应堪赋，入社东林倘见招。却忆旧游曾载酒，知心凉月坐吹箫。"
        },
        {
            "标题": "题米元晖山水画为郭掾吏赋",
            "作者": "刘崧",
            "内容": "米侯奇崛士，作画有家法。墨色运华滋，毫端散轻霎。\n摊平布汀渚，立险出岩峡。峰转路盘纡，林欹树交夹。\n阴疑神鬼会，幽与鱼鸟狎。野屋架深冥，溪桥跨危狭。\n嵚崟负灊霍，滉漾注苕霅。花醲雨初膏，草健风可"
        },
        {
            "标题": "苍石峡中见道人庵居隔水山花盛开",
            "作者": "刘崧",
            "内容": "苍石峡中花药栏，旧时草屋傍岩安。道人去后松桥断，纵有花开隔水看。"
        },
        {
            "标题": "衣带岭",
            "作者": "刘崧",
            "内容": "朝辞桃源溪，暮宿衣带岭。心同秋水净，思与群山永。\n白云松际来，日入鸡犬静。苔藓依古垣，薜萝罥深井。\n天清露气肃，衣袂忽已冷。明晨当远发，我驾思夙整。\n西上挹高霞，蚕尖纵幽骋。"
        },
        {
            "标题": "题唐氏苍然亭",
            "作者": "刘崧",
            "内容": "苍然之亭湖水西，青松万个与云齐。秋声惨淡雾雨集，夜气萧森牛斗低。\n野人问字每载酒，老翁哦诗还杖藜。南归感子不尽意，上有慈乌终夕啼。"
        },
        {
            "标题": "紫髯使君歌为本拙吕佥宪赋",
            "作者": "刘崧",
            "内容": "紫髯使君颜雪色，八尺长身鬓光黑。前年奉诏出承明，万里观风来蓟北。\n肃政堂前喜遇君，共持使节登青云。君乘铁骢踏霜月，燕南渤海皆澄氛。\n忆我兵曹初释屩，看君两历中书幕。已从秋贰拜天官，复报司常奉祠礿。\n殿庭奏对先六曹，春花如锦映宫袍。象牙牌促中使急，玉笋班出璚林高。\n当时追趋赤墀下，彩帉杂佩光相射。宁知此地复相逢，三见鸿飞送秋社。\n朝随升堂坐，暮逐骑马归。林间日上乌鹊喜，井上花落黄鹂飞。\n花开花落春风起，云去云来山色里。怡然不笑亦不嗔，手把芙蓉看秋水。\n向来车马都城道，甲第高门迹如扫。题诗爱赠吕仙人，惟有黄州玉堂老。\n我惭尘土得暂亲，岂有风采称朝绅。青山对面雨愁客，白发满头花笑人。\n嗟君自是真仙骨，廊庙才华正英发。好从双阙觐红云，却上三山弄明月。\n君家旧住淮河湄，投簪共载当何时。春申台前沽美酒，烂柯山下看残棋。"
        },
        {
            "标题": "送萧子所之九江谒刘太守楚奇 其六 赋通天岩送曾鲁卿归赣岩后有小岩名曾公岩",
            "作者": "刘崧",
            "内容": "曾公岩在通天侧，旧是曾公自凿通。东望不堪遭乱后，南归却忆向岩中。\n春阴虎卧千峰雪，日落猿啼万壑风。城市别来应少见，看云长是忆曾公。"
        },
        {
            "标题": "题蜀山草堂为上人赋",
            "作者": "刘崧",
            "内容": "上人草堂风物清，秖言阳羡是青城。谁知习隐孤峰下，犹有怀乡万里情。\n坐石翻经延月上，临流曳杖看云生。几时却汎吴江棹，来听松门涧瀑声。"
        },
        {
            "标题": "题刘善初草意亭十二韵",
            "作者": "刘崧",
            "内容": "庶草含生意，高人秉性灵。十全推药物，千古重图经。\n畦掩霜芽绀，林团雾叶青。苍根蟠石罅，柔蔓络岩扃。\n煖火时蒸术，长镵亦斲苓。香浮苏井橘，甘绝楚江萍。\n饮圣谙殊味，传奇识异形。远应探北岳，幽合泛南溟。\n辽曼同三岛，芳鲜自一庭。悬壶花底市，捣臼竹间棂。\n瞑眩怀祛疾，从容冀引龄。早苏民瘵剧，兼慰客愁醒。"
        },
        {
            "标题": "田父邀尝酒感赋",
            "作者": "刘崧",
            "内容": "客有携壶来，酌我盈觞酒。自云秋糯熟，酝酿满盆缶。\n莫嫌山野俗，盘馔本无有。园蔬杂蒸芼，甘脆幸可口。\n丧乱二十年，蓬蒿遍田亩。谁能厌糟糠，何意问升斗。\n我时适归田，枯腹馀皓首。感此慰劳勤，比酒觉逾厚。\n陶然就径醉，高卧北窗昼。门外清风来，飒然在高柳。"
        },
        {
            "标题": "尝山药",
            "作者": "刘崧",
            "内容": "谁种山中玉，修圆故自匀。野人寻得惯，带雨劚来新。味益丹田暖，香凝石髓春。商芝亦何事，空负白头人。"
        },
        {
            "标题": "题钱舜举凌波仙子图",
            "作者": "刘崧",
            "内容": "若有人兮美而鬈，冠切云兮衣翩翾。粲然独立青山前，褰裳流盼凝娟娟。\n乘云而行兮从风而旋，态庄色正合自然。矫如翔鸾凌紫烟，朗如明月行青天。\n山之石兮骈阗，山之松兮连蜷。下有瑶草纷交连，素华绿叶何芊芊。\n不言不笑意已宣，风骨乃是凌波仙。金华老人惜㛹嬛，友于联属成三妍。\n其来无方往无边，世人不见将千年。谁其画者钱塘钱，我歌欲继湘江篇。\n张君好古宜宝旃，此画此歌毋浪传。"
        },
        {
            "标题": "出丽正门",
            "作者": "刘崧",
            "内容": "双塘南城莽苍中，断垣荒草路西东。万条柳暗鹅毛雨，千丈城高羊角风。\n铁键重门车碌碌，金铃草带马珑珑。边风不动居人少，散漫牛羊落日红。"
        },
        {
            "标题": "登西坑垄下高岭归里良和康志行韵",
            "作者": "刘崧",
            "内容": "千步更万步，步入白云中。独归里良寺，还望紫瑶宫。"
        },
        {
            "标题": "送别石泉县丞钟尚贤以公役赴京却还成都府",
            "作者": "刘崧",
            "内容": "送君西还酌君酒，更出都门折杨柳。怜君自是同乡人，上马欲别愁回首。\n风帆五月上瞿塘，却望石泉如故乡。啼猿峡里见明月，万里相思应断肠。"
        },
        {
            "标题": "晨兴",
            "作者": "刘崧",
            "内容": "晨兴理短发，日晏闻儿咿。老妻向我言，何以具晨炊。\n畦蔬委霜雪，采摭无馀遗。年丰乏储粟，矧此丧乱时。\n忽闻剥啄声，谓有好客来。弃置出迎客，兀坐方哦诗。\n中有至乐者，相视亦解颐。乌能累妻子，戚戚忧寒饥。"
        },
        {
            "标题": "戏呈庐陵李司曹",
            "作者": "刘崧",
            "内容": "羡尔城阴屋，居来颇类村。竹枝斜点地，松树直当门。\n稚子青衣短，慈亲白发繁。客愁仍满眼，骑马雨昏昏。"
        },
        {
            "标题": "见池上梨花",
            "作者": "刘崧",
            "内容": "梨花一树照清池，煖雪晴风二月时。忽忆小园曾种得，今年应发两三枝。"
        },
        {
            "标题": "题龚本立所藏燕文贵云岫图歌",
            "作者": "刘崧",
            "内容": "豫章龚郎好文雅，锦轴牙签满书架。示我春云出岫图，云是燕公之所画。\n高堂惨淡开林丘，青峰赤谷烂不收。长风浩浩起天末，万壑青云如水流。\n松根石头伏羊虎，松顶垂萝绿如雨。伊谁濯足望青天，绝似东归孔巢父。\n匡庐巫峡相渺绵，三湘七泽俱可怜。冥鸿萧条洲渚断，风帆杳杳归何年。\n吁嗟燕公真绝笔，好手当时称第一。残缣犹带汴京愁，墨色苍茫映寒日。\n城楼六月烟尘黄，我亦看云怀故乡。思君如忆图中景，应过水西寻姥冈。"
        },
        {
            "标题": "闻闻子与池鱼为水所漂赋此以宽其意",
            "作者": "刘崧",
            "内容": "忽闻秋水发龙湾，野浪平翻竹沼间。莫怪巨鱼罾不得，便随龙去若为攀。"
        },
        {
            "标题": "茌平县",
            "作者": "刘崧",
            "内容": "山东征客几时归，榆荚成钱草似衣。政自羁愁无着处，马头忽见雉双飞。"
        },
        {
            "标题": "奉酬夏仲寅秋日枉顾见贻之作",
            "作者": "刘崧",
            "内容": "早岁去城市，思为山泽游。茫茫宇宙间，俯视若云浮。\n飘摇风尘际，敛迹此林丘。古道日榛芜，怅然念东周。\n鸣鸟乃不闻，禾黍飒以秋。登高渺四望，谁为千载忧。\n客有从东来，盛年著芳猷。入林践枉顾，维舟成羁留。\n贻我丽藻篇，释我心烦愁。名谊良可尚，荣华安足求。\n江湖有箕颍，企子承光休。"
        },
        {
            "标题": "癸夘岁日者推闰二月或传闰三月",
            "作者": "刘崧",
            "内容": "闰月推移定几时，花晨上巳两持疑。六年民物遭聋瞽，天地茫茫竟莫知。"
        },
        {
            "标题": "武山下夜宿同萧子所分韵得云字",
            "作者": "刘崧",
            "内容": "四月十日晚逢君，落花满地翠纷纷。水流丹壑向千里，月上青天无片云。\n典衣沽酒惜春尽，刻烛题诗愁夜分。终然聚散安可极，淮海冥冥孤鹤群。"
        },
        {
            "标题": "送慧上人之九顿岭 其七 赠刘元善",
            "作者": "刘崧",
            "内容": "故人东去维扬日，学士亲题送别诗。一代风流嗟已矣，十年漂泊更何之。\n久传大府承簪笔，犹滞沧江理钓丝。寂寞旧游临汝曲，秋风雕鹗起遐思。"
        },
        {
            "标题": "赠慧上人",
            "作者": "刘崧",
            "内容": "仙楂江口楂溪寺，几度停舟访未能。颇恨频年为远客，喜从异郡识高僧。\n云霞色动禅房衲，星月光涵古殿灯。何日却飞真锡返，故山苍木翳寒藤。"
        },
        {
            "标题": "出村",
            "作者": "刘崧",
            "内容": "偶沿流水出孤村，遥见人家欲断魂。屋上野狐嘷不去，土垣插棘半无门。"
        },
        {
            "标题": "闻江上兵退挈家稍出村至三坳岭适从弟懋和亦自蓝田陂归同门久离喜遂复聚",
            "作者": "刘崧",
            "内容": "即返非吾计，相逢幸汝归。山中茅屋在，江上故园非。\n泪应啼猿落，心随断雁飞。十年伤骨肉，飘散复相依。"
        },
        {
            "标题": "出石门滩舟行书所见七首 其四",
            "作者": "刘崧",
            "内容": "秋雨生苔绿正肥，江心石面暗浮衣。渔人网罟应难下，野鸭鸬鹚满钓矶。"
        },
        {
            "标题": "出溪四首 其二",
            "作者": "刘崧",
            "内容": "浅水白沙明可数，深溪黄叶静初闻。客心閒得无聊赖，大似幡竿岭上云。"
        },
        {
            "标题": "晚出溪上将登武山不果",
            "作者": "刘崧",
            "内容": "理筴迈前路，将言陟高岑。中途阻且艰，忽复至夕阴。\n林木郁萧森，烟雾亦何深。不见好鸟翔，但闻哀猿唫。\n重明曷由际，怅望此嵚崟。恒恐岁年暮，遂为霜雪侵。\n恻怆不能言，泪下忽沾襟。"
        },
        {
            "标题": "题春船出峡图为刘彦祥作",
            "作者": "刘崧",
            "内容": "春船出峡声嗷嘈，众工力险齐所操。两崖牙角不可触，直指洄洑乘虚涛。\n瞥然势脱千丈落，万叠青山去如掠。海门东望正滔滔，便驾云帆纵寥廓。"
        },
        {
            "标题": "闻百舌",
            "作者": "刘崧",
            "内容": "此去风光日尚微，已闻百舌弄春晖。江南二月多冰雪，塌翼垂头何处飞。"
        },
        {
            "标题": "出溪四首 其四",
            "作者": "刘崧",
            "内容": "潺潺陂水落沧湾，行子经年且未还。千里赣江何处是，断肠空见越王山。"
        },
        {
            "标题": "出石门滩舟行书所见七首 其一",
            "作者": "刘崧",
            "内容": "石门滩下浪如雷，西岸人家夕照催。乱石满江滩路浅，唱歌踏水负薪来。"
        },
        {
            "标题": "出石门滩舟行书所见七首 其三",
            "作者": "刘崧",
            "内容": "龙福渡头滩最高，断桥崩石鼓秋涛。小船不敢当江下，独傍洲湾送短篙。"
        },
        {
            "标题": "出石门滩舟行书所见七首 其七",
            "作者": "刘崧",
            "内容": "放船出峡遇回风，石角参差尽向东。贪看好山如走马，不知波浪入船中。"
        },
        {
            "标题": "出溪四首 其三",
            "作者": "刘崧",
            "内容": "岸上芙蓉数尺高，閒居风物苦相遭。兴来不用频携酒，临水看花也自豪。"
        },
        {
            "标题": "出社下岭望九洲流陂稻田可爱",
            "作者": "刘崧",
            "内容": "渡岭望平田，人家隐翠烟。村虚自鸡犬，风物似神仙。晚树依沙立，秋粳带水眠。几时驱两犊，投迹此安廛。"
        },
        {
            "标题": "数日风雪不见武山稍霁出溪上见云气郁然喜赋一绝",
            "作者": "刘崧",
            "内容": "武山秀色尽长松，曾宿泉亭夜听钟。溪上闭门三日雪，不知云气满西峰。"
        },
        {
            "标题": "赋战旗得营字",
            "作者": "刘崧",
            "内容": "疾风吹大旗，西出洛阳城。鸢鸟并飞动，熊虎歘纵横。\n披拂中军帐，飘扬列骑营。万人回首处，太白独分明。"
        },
        {
            "标题": "冬日闻百舌",
            "作者": "刘崧",
            "内容": "臈月二日冻雨晴，百舌飞来庭树鸣。鸣声不已自唱和，一出飞时人尽惊。\n我怜此鸟在林谷，羽族之中能晦明。常年畏寒音语滞，思之不见疑化生。\n青门云屯春正远，何得先至江南城。由来气类兆微物，无乃阳动潜满盈。\n南园桃李花乱发，北岸垂杨青载萌。苦无坚冰与积雪，厉气方此疵穷氓。\n书生怪此坐叹息，安得挟弹驱不平。圣王在上律吕协，燮理况有皋夔英。\n凤凰千仞览德下，雍喈或继箫韶声，肯使凡鸟漫纵横。"
        },
        {
            "标题": "出石门滩舟行书所见七首 其五",
            "作者": "刘崧",
            "内容": "马颊庙前江水长，马头石下绿潭光。出山估客来求卜，抛纸放船浇酒香。"
        },
        {
            "标题": "出溪四首 其一",
            "作者": "刘崧",
            "内容": "涧底石花青的的，水边杨叶绿疏疏。茅檐过午犹闻碓，钓艇出溪初得鱼。"
        },
        {
            "标题": "出石门滩舟行书所见七首 其二",
            "作者": "刘崧",
            "内容": "石潭秋水漾清萍，两岸青山夹去津。钩箭缠丝挟长弩，柳阴时见射鱼人。"
        },
        {
            "标题": "出石门滩舟行书所见七首 其六",
            "作者": "刘崧",
            "内容": "沙岸崩时惟见石，江流曲处却逢山。荒林野屋元星散，古路行人自往还。"
        },
        {
            "标题": "送萧子所之九江谒刘太守楚奇 其三 出西郊登山望城中感赋",
            "作者": "刘崧",
            "内容": "双塔金光隐夕阴，孤城寒气日萧森。山围叠嶂黄牛耸，水落回塘白石深。\n凉日松杉空苒苒，秋风禾黍自沉沉。东南千里兵尘合，愁绝春时怅望心。"
        },
        {
            "标题": "萧子所国录山斋书所见",
            "作者": "刘崧",
            "内容": "野水生蝌蚪，沉浮自可怜。误疑浑墨汁，点点散尖圆。"
        },
        {
            "标题": "览镜初见白发",
            "作者": "刘崧",
            "内容": "悠悠四十六年春，览镜惊看白发新。已分逍遥酬日月，东风何用妒閒人。"
        },
        {
            "标题": "下人阳乌石二泷初闻猿声二绝 其二",
            "作者": "刘崧",
            "内容": "白日青崖烟雾生，深林绝涧少人行。残年乌石泷头路，听得山猿第一声。"
        },
        {
            "标题": "淮安舟中夜闻吴歌戏作二绝 其一",
            "作者": "刘崧",
            "内容": "淮安城下霜月明，淮河船上唱歌声。谁遣此歌今夜唱，声声却是怨郎行。"
        },
        {
            "标题": "淮安舟中夜闻吴歌戏作二绝 其二",
            "作者": "刘崧",
            "内容": "望郎归近怨郎行，一步闺门万里情。辛苦寄书河北去，人言却在武昌城。"
        },
        {
            "标题": "下人阳乌石二泷初闻猿声二绝 其一",
            "作者": "刘崧",
            "内容": "万石崩腾互犬牙，两山盘沓欲横遮。泷流直下三千尺，不见船头见浪花。"
        },
        {
            "标题": "奉次杨主簿军中感怀四首寄康山长宗武 其二",
            "作者": "刘崧",
            "内容": "已分山林狎楚童，谁从城市觅庞公。吹笙王子归何处，只想桃源是洞中。"
        },
        {
            "标题": "宫体四时词答和欧阳原之 其一",
            "作者": "刘崧",
            "内容": "春色满长杨，花枝出建章。莺啼知禁苑，辇过识天香。\n度曲调鹦䳇，吹笙引凤凰。可怜庭草色，浑欲上罗裳。"
        },
        {
            "标题": "宣溪饯李提举一初席中和王子让韵",
            "作者": "刘崧",
            "内容": "客有东归思，维舟向浦桥。江声翻石面，云气拥岩腰。\n怅饮淹泥潦，归程问野樵。骊歌莫催发，晴景在明朝。"
        },
        {
            "标题": "春耕",
            "作者": "刘崧",
            "内容": "春耕恒苦迟，夏旱乃独早。青青田中稼，忽忽同秋草。\n雨露久消歇，泉源亦枯槁。天高多惊风，赤日行杲杲。\n微生恒寡欲，衣食宜有道。劳力冀所资，遘凶岂云好。\n古人九年备，捐瘠得善保。孰能澹无营，饮水以终老。"
        },
        {
            "标题": "正月元旦陪车驾蒋山寺祠佛夜归追赋二绝 其二",
            "作者": "刘崧",
            "内容": "香台百尺拥雕棂，一朵青莲出紫庭。龙辇先登开善塔，鸾旗犹驻翠微亭。"
        },
        {
            "标题": "春日奉次罗肇简郑同夫",
            "作者": "刘崧",
            "内容": "不见故人心惘然，也应无赖枕书眠。闲寻碧草日又暮，尽落桃花春可怜。云隔双峰归雁后，水生三峡乱帆前。客怀慰藉思倾倒，冲雨能来白马鞯。"
        },
        {
            "标题": "正月元旦陪车驾蒋山寺祠佛夜归追赋二绝 其一",
            "作者": "刘崧",
            "内容": "内官飞骑入松林，寺里华钟吼法音。五百高僧齐上殿，红袈裟里间泥金。"
        },
        {
            "标题": "春日江上对酒柬僧惟善汤子敏萧居仁",
            "作者": "刘崧",
            "内容": "溪上桃源自可寻，落花流水昼沉沉。云连木栅藤萝暗，日转柂楼杨柳深。\n几处雁群归塞北，谁家燕子掠波心。十年漂泊还相聚，莫惜酣歌酒满斟。"
        },
        {
            "标题": "春日登楼和溪南韵",
            "作者": "刘崧",
            "内容": "碧涧青峰烂不收，岧峣百尺见飞楼。风腾鹳雀云间出，日射鲸鳌海上浮。\n石浦草生迷客望，龙门花落忆仙游。知君剧有登临兴，日日题诗倒瓮头。"
        },
        {
            "标题": "春日述怀五首 其三",
            "作者": "刘崧",
            "内容": "三农苦告雨，苗腐麦恐无。陵衍卒骞崩，涔污拟瀛湖。\n居人惧沈垫，行者愁沾濡。明明青皇令，阳德乃不敷。\n至仁本滋育，岂曰肆毒荼。所忧后炎赫，閟啬成焦枯。"
        },
        {
            "标题": "春日述怀五首 其二",
            "作者": "刘崧",
            "内容": "青青道傍柳，郁郁园中葵。葵长有芳叶，柳生无完枝。\n所托势则殊，荣悴固其宜。寄言乘时者，皦皦难自持。\n春雨沛嘉树，动与旬朔逾。积阴滞群品，流潦溢九衢。\n摵摵西北风，冥冥混晨晡。云解复旋布，出日不须臾。"
        },
        {
            "标题": "春日述怀二首答萧翀 其一",
            "作者": "刘崧",
            "内容": "乱馀无地托幽栖，满目风尘失故溪。身拙自怜蚕缩茧，家空偏感燕巢泥。\n草生北渚愁矰雁，花落东郊忆斗鸡。抱膝独成梁甫叹，故人何许重相携。"
        },
        {
            "标题": "春日即事二首 其二",
            "作者": "刘崧",
            "内容": "春来早起散晨衙，宴坐高堂又日斜。土燕冲檐时坠草，山禽引子自穿花。\n雕镌文字惭儒术，校理刑名重法家。犹有馀程消退食，东园隙地课锄瓜。"
        },
        {
            "标题": "春日述怀二首答萧翀 其二",
            "作者": "刘崧",
            "内容": "落日荒村断往还，閒居空复叹间关。溪凫对浴柳当户，野鸟乱啼花满山。\n夜雨怀人魂梦远，春风欺客鬓毛斑。相知赖有王司直，呼酒时时慰旅颜。"
        },
        {
            "标题": "春日述怀五首 其一",
            "作者": "刘崧",
            "内容": "蝼蝈当夜鸣，禽鸟亦晨喧。岂不感芳序，乘时如有言。\n鄙人昧达识，沈郁寡所宣。触物惧乖违，噂沓焉得论。\n高言谁为倡，欲吐且复吞。庶几服玄默，于道契弥敦。"
        },
        {
            "标题": "春日即事二首 其一",
            "作者": "刘崧",
            "内容": "重门高键拥层基，古柏高槐荫近墀。瘦马来衔庭下草，乳鸦争夺树头枝。\n边城讼牒投何简，公府邮书报不迟。饱食频年无补报，春风消得鬓成丝。"
        },
        {
            "标题": "春日述怀五首 其四",
            "作者": "刘崧",
            "内容": "芳序积霪雨，凄其薄凉风。物情感催促，世故伤樊笼。\n宛宛陵中苕，㠜㠜江上枫。新荑掩茂绿，旧蘤舒轻红。\n调音愧流莺，矫翼怍冥鸿。沈郁坐中庭，幽赏谁与同。\n援琴发绿水，操翰萦文虹。志惬本理齐，处裕在德丰。\n推移有常运，深穆自玄功。永言契达观，毋为戚终穷。"
        },
        {
            "标题": "春日述怀五首 其五",
            "作者": "刘崧",
            "内容": "盈盈东窗姝，粲粲西楼姬。东风二三月，相向拂娥眉。\n娥眉各宛曲，玉佩光陆离。鸣筝左右弹，凤管双双吹。\n曲意承光宠，惜此艳阳时。南邻有少妇，闭门敛容仪。\n碧草掩行迹，白日守空帷。过时独不售，徒为当世嗤。"
        },
        {
            "标题": "春夕有怀",
            "作者": "刘崧",
            "内容": "竹炉瀹茗火初残，苔榭收书露未乾。频剪烛花知夜久，偶拈酒斝觉春寒。\n社前有客锄瓜地，乱后谁家理药栏。不为閒情愁不寐，爱看明月过林端。"
        },
        {
            "标题": "春宴曲",
            "作者": "刘崧",
            "内容": "大鼓作鼍鸣，美人花间相对行。忽闻横吹座中起，吹出双双鸾凤声。凤声微茫作复止，飞入青天彩云里。当筵盛酒金屈卮，酌酒劝君君莫辞。不见堂前桃李树，昨日花发今空枝。东家作官闹车马，西邻从军能骑射。一生长客边塞间，芳时不在乡国下。何如载酒鸣云和，手折山花行唱歌。少年有酒不痛饮，白发满头君奈何。"
        },
        {
            "标题": "椿萱图为会稽胡郎中赋",
            "作者": "刘崧",
            "内容": "越中山水称雄秀，越中胡家称孝友。父母怡愉在一堂，六十齐年健相守。\n人言积善深且长，早有令子登贤良。今年徵召入朝省，白衣超拜尚书郎。\n会稽岧峣白云里，江船南来向千里。鉴湖风起藕花秋，子念亲恩亲念子。\n午门晓开东日红，万国干官朝九重。方惭孤蹇昧补报，何幸奏对相追从。\n吁嗟胡君我今恨如海，禄虽有馀亲不待。愿君爱日保祯祥，忠孝一心长不改。\n人生穷达安可量，事亲之乐真无央。矧君妙年当盛际，似此具庆非寻常。\n愿萱忘忧椿介寿，绿叶朱华照鸾绶。眼看升堂棒诰书，衣锦归来献春酒。"
        },
        {
            "标题": "寄王希颜二首 其一",
            "作者": "刘崧",
            "内容": "故人哭母南归后，闻在云居湖水西。綵服凄凉悲日暮，素冠欹侧任风低。\n山中驯鹿时时见，林上慈乌夜夜啼。丘垄旧栽松树子，秋来应得与人齐。"
        },
        {
            "标题": "予自去冬闰十一月遣人还泰和迎候余弟子彦与",
            "作者": "刘崧",
            "内容": "南北相望路七千，南风只有中盐船。故乡消息何时发，纵得书来是半年。"
        },
        {
            "标题": "春昼",
            "作者": "刘崧",
            "内容": "池南欹柳燕将雏，门巷新晴转绿芜。花隔小窗人不到，一帘香雾斗樗蒲。"
        },
        {
            "标题": "予自去冬闰十一月遣人还泰和迎候余弟子彦与",
            "作者": "刘崧",
            "内容": "转觉别来俱老大，四年不见奈愁何。直须灯下狂呼酒，比较何人白发多。"
        },
        {
            "标题": "予自去冬闰十一月遣人还泰和迎候余弟子彦与",
            "作者": "刘崧",
            "内容": "稚子家人俱可怜，江南烟水路绵绵。开船好是烧灯后，下马何由醉眼前。"
        },
        {
            "标题": "感兴次刘以和二首 其二",
            "作者": "刘崧",
            "内容": "溪上偶寻杨子宅，雨中还过习家池。那无胜地堪携酒，喜有同宗足咏诗。\n江草青青愁远别，林花寂寂笑归迟。白鸥自是忘机物，莫遣南邻野叟知。"
        },
        {
            "标题": "感兴次刘以和二首 其一",
            "作者": "刘崧",
            "内容": "烟火清明有几家，楚天三日雨黄沙。城南莺燕青春暮，江上旌旂白日斜。\n征马萧萧愁积雨，客帆隐隐送飞霞。绝怜憔悴乡园里，江海经年眺望赊。"
        },
        {
            "标题": "和胡思孔见贽韵",
            "作者": "刘崧",
            "内容": "曾陪冠冕上三台，金水桥东日往来。露湿柳梢随直上，日高花底散朝回。\n当时桂苑青霞佩，此日茆檐浊酒杯。感子未能同寂寞，莫辞高咏寄蒿莱。"
        },
        {
            "标题": "晚兴次圭上人韵",
            "作者": "刘崧",
            "内容": "何地可幽寻，南方多翠岑。水流村涧远，树拥石门深。\n事感升沉迹，愁牵去住心。终然恋禅寂，十日坐林阴。"
        },
        {
            "标题": "云亭萧氏园池杂兴次韵四首 其四",
            "作者": "刘崧",
            "内容": "露下庭皋锦树残，霜融溪路白沙乾。浮云万壑天光暝，流水孤村暮色寒。\n有客求鱼朝拥棹，何人载酒夜停鞍。风流最好梁园赋，拟向山中对雪看。"
        },
        {
            "标题": "出鸡鸣岭憩白竹院将入双仙省先墓",
            "作者": "刘崧",
            "内容": "晓出鸡鸣岭，东望马田山。喷薄流淙下，回环紫翠间。\n地幽千竹净，院古一僧閒。郁郁松楸暮，归迟秪厚颜。"
        },
        {
            "标题": "次吴明理登快阁留别韵",
            "作者": "刘崧",
            "内容": "郁孤台下双江流，我昔系帆曾一游。蛟龙怒涌滩石夜，猿狖悲啼山木秋。\n客怀衮衮不自极，人生劳劳安可休。与君乍见即为别，何以酾酒留轻舟。"
        },
        {
            "标题": "云亭萧氏园池杂兴次韵四首 其三",
            "作者": "刘崧",
            "内容": "小小窗轩溪水头，石门古路转斜丘。野林丹碧风初起，山橘青黄露未收。\n鸟下平原飞雨夕，猿啼孤嶂断云秋。读书台近招提境，思见当年隐者流。"
        },
        {
            "标题": "九日绝句七首依韵奉答许存札教授 其四",
            "作者": "刘崧",
            "内容": "天末望归云，迟徊憩檐宇。杨叶自多风，愁来更秋雨。"
        },
        {
            "标题": "九日绝句七首依韵奉答许存札教授 其七",
            "作者": "刘崧",
            "内容": "佳菊那能采，茱萸兴不忘。商船向南去，凭与问浔阳。"
        },
        {
            "标题": "九日绝句七首依韵奉答许存札教授 其六",
            "作者": "刘崧",
            "内容": "霜早难为夜，风高觉易冬。谁家少年子，弓马锦衣重。"
        },
        {
            "标题": "九日绝句七首依韵奉答许存札教授 其五",
            "作者": "刘崧",
            "内容": "我里在东皋，十年事幽隐。不知山水深，但觉鱼雁近。"
        },
        {
            "标题": "九日绝句七首依韵奉答许存札教授 其一",
            "作者": "刘崧",
            "内容": "客居偶佳节，对酒暂疏散。彼美无与期，中怀讵云满。"
        },
        {
            "标题": "九日绝句七首依韵奉答许存札教授 其二",
            "作者": "刘崧",
            "内容": "临水结幽想，看山怀远情。遥怜南向雁，一一背边城。"
        },
        {
            "标题": "九日绝句七首依韵奉答许存札教授 其三",
            "作者": "刘崧",
            "内容": "雪横居庸北，日出蓟门东。煤香马通火，车鸣牛驿风。"
        },
        {
            "标题": "题江村秋兴图为萧性存赋",
            "作者": "刘崧",
            "内容": "我昔棹船过横月，醉唱吴歌夜中发。鹅公岭头月东出，百尺清潭写毛发。\n买鱼溪口烧荻烟，回首旧游今惘然。萧君此图自新制，风物何得犹当年。\n两松童童立江浒，松下人家好楼宇。雁沈极浦秋水阔，僧入游峰晚钟度。\n伊谁闭户事书史，白发满头心未已。岂知扬雄老执戟，万言不如一杯水。\n幅巾美髯行者谁，潇洒似有岩壑姿。便思携酒共佐酌，更约入山寻紫芝。"
        },
        {
            "标题": "次韵一首奉寄孟浩彦弘二友",
            "作者": "刘崧",
            "内容": "县北诸峰秀不群，桥南二水划中分。寒星夜动蛟龙窟，斜日春明翡翠文。\n照眼溪花浑烂漫，呼名山鸟自殷勤。长怀吊古空多感，荒草离离太史坟。"
        },
        {
            "标题": "次韵奉寄孟浩彦弘",
            "作者": "刘崧",
            "内容": "幽人共爱溪边住，舍北舍南春水声。开径不嫌时独往，到城应许日同行。乱云长共青山黑，白鸟偏依绿树明。无限客愁谁断送，携壶长拟就君倾。"
        },
        {
            "标题": "九日胡孟浩携酒与客登官峰赋此",
            "作者": "刘崧",
            "内容": "今日天气肃，我心舒且閒。美人携碧酒，与客登青山。\n矫首思八荒，意适忘险艰。双流白日下，千室浮云间。\n木叶露已黄，泉声亦潺潺。时序忽若流，但伤游子颜。\n鴥彼南飞翼，可望不可攀。绵绵山下路，逝此何当还。"
        },
        {
            "标题": "夏月游殊山寺登圆通阁和子彦弟开字韵",
            "作者": "刘崧",
            "内容": "窣堵嵬峨宝阁开，碧莲平涌紫金台。散花天女云间下，飞锡真僧海上来。\n雾捲长塘天一镜，雨浮西嶂翠千堆。白头幸逐閒居乐，犹拟栖禅日往回。"
        },
        {
            "标题": "遐想亭诗为刘元善赋",
            "作者": "刘崧",
            "内容": "登高望神州，邈矣何渺绵。西穷弱水涯，东极扶桑巅。\n剑阁连蜀栈，幽都涉水天。巀嶪带衡岳，逶迤注秦川。\n驾车安得驰，汎河苦无船。君子畅玄览，构亭向林泉。\n眷言寄遐想，临眺豁以宣。高深亦何穷，古今浩无边。\n岂但四海外，亦在千载前。抚剑怀壮游，揽辔思高贤。\n对酒不能饮，丘尘正骈阗。下士伤局促，高人乃超然。\n神情苟弗旷，跬步先尤愆。窅窅天际云，悠悠海中仙。\n茫茫安可极，耿耿徒自怜。"
        },
        {
            "标题": "题李遵道石林秋思图为刘元善赋",
            "作者": "刘崧",
            "内容": "李侯昔牧黄岩州，骑马日向黄岩游。黄岩山下多水竹，五月海气凌清秋。\n李侯为政百不忧，濯缨日寻南涧流。兴来往往挥翰墨，点染毫末成沧洲。\n此图精妙不易得，非子好怀谁见收。卷舒不穷寻丈间，岂止百里盘绸缪。\n青山欲尽乱石出，赤岸正隔重沙幽。星芒堕地觉书立，玉气穿林疑夜浮。\n枫楠偃蹇皮半蚀，丛灌苯尊枝相樛。长松或拥翡翠幰，曲蔓亦罥珊瑚钩。\n深岩欲雨雷电入，古路无人魑魅愁。峰回坂折见修竹，万箨摇动寒萧飕。\n仙娥鼓瑟环佩合，壮士临轩戈戟遒。云巢隐隐出猿狖，雨叶渺渺啼钩辀。\n天台雁荡日落外，湘水苍梧天尽头。风烟满眼入惨淡，霜露在野行夷犹。\n乃知托兴属幽远，苦心拂郁奋独抽。当家父子风格好，似此更以神情优。\n只今海内重寸纸，光价岂止琳与璆。平生爱画少真迹，见此令我消烦忧。\n秘书内府那得致，愿子慎藏思蓟丘。乾坤浩荡文物远，呜呼李侯今罕俦。"
        },
        {
            "标题": "萧自脩将赴维扬不果思向西昌次韵二首 其二",
            "作者": "刘崧",
            "内容": "凤山云气蔚油油，碧树黄鹂晚更留。尽日桥边看流水，思归不见上河舟。"
        },
        {
            "标题": "萧自脩将赴维扬不果思向西昌次韵二首 其一",
            "作者": "刘崧",
            "内容": "楼船未发大江西，沙上蒌蒿叶叶齐。却望维扬一千里，冥鸿冲雨只酸嘶。"
        },
        {
            "标题": "子中兄子彦弟同游石龙潭余后至失山路 其一",
            "作者": "刘崧",
            "内容": "水落仍穿石，峰回屡隔溪。青山千万叠，容易使人迷。"
        },
        {
            "标题": "子中兄子彦弟同游石龙潭余后至失山路 其二",
            "作者": "刘崧",
            "内容": "相去忽已远，不知山北南。祗随流水入，尽处是龙潭。"
        },
        {
            "标题": "刘氏西楼小集和吕仲善韵",
            "作者": "刘崧",
            "内容": "清风缘幔起，疏雨傍城过。酒急禁愁得，楼高奈暑何。\n卷书思共隐，学剑愧殊科。且可捐秋佩，无劳问晓珂。"
        },
        {
            "标题": "奉次杨主簿军中感怀四首寄康山长宗武 其三",
            "作者": "刘崧",
            "内容": "鳌戴龙洲屹上流，完城尽说太和州。西南控扼千馀里，更有虔州翠玉楼。"
        },
        {
            "标题": "题水村晚影图",
            "作者": "刘崧",
            "内容": "日照乱山如涌涛，忽随烟雾落平皋。桥西旧有幽人屋，门外青松特地高。"
        },
        {
            "标题": "承谭府史若骥春日赣州之作因赋绝句八首奉答 其三",
            "作者": "刘崧",
            "内容": "翠玉楼前侍宴时，满筵歌舞夜何其。城头画角参差起，落尽梅花总不知。"
        },
        {
            "标题": "书怀廿四韵奉柬范实夫李子翀",
            "作者": "刘崧",
            "内容": "楚也飘零客江县，足茧重胼发垂面。妻孥隔越异忧戚，朋好过从足谈宴。\n清真豫章范文学，爽迈筠阳李司掾。跬步翻愁两地分，一日何嫌十回见。\n刻烛题诗促漏筹，操弦度曲回歌扇。暖酿浮膏露溢罂，寒藤洒墨云栖砚。\n有时斫地思拔剑，无复临边事传箭。征途潇洒送日月，裋褐凄凉杂霜霰。\n微辞往往想慰藉，弱质区区独贫贱。季子还从鬼谷游，贾生未遇吴公荐。\n坐怜人事袛落叶，行恐年华剧飞电。家寄龙州紫菊鲜，田荒珠浦青粮遍。\n异郡仍淹伯氏书，高堂未视家君膳。往岁深怜饥馑馀，此日何堪疫灾臶。\n历乱床帷夜雨萤，萧条梁屋秋风燕。何人鼎俎饫禄食，于我箪瓢寡吞咽。\n天地悠悠白日愁，山川历历浮云变。由来气槩重许与，胡乃暌离及攀饯。\n李也行听花县琴，范今归扫松冈奠。已嗟垂橐少倾倒，直恐穷年失才彦。\n云海惊心未得随，泥涂回首何由援。干将有神思一试，璞玉无瑕羞自衒。\n百年出处在远期，一作歌行写深眷。"
        },
        {
            "标题": "奉答彭进士晋怀祖诗",
            "作者": "刘崧",
            "内容": "故人示我怀祖诗，文字郁郁含深悲。昔贤遗恨骨已朽，前代风流谁见之。\n云有张彭二老者，隐处乃在泸之湄。当时忠义并感激，岂但词翰相追随。\n苍茫甲子义熙后，寂寞朝士贞元时。岂知清河已陈迹，彭氏孙子多文词。\n明经继以甲乙荐，反顾已觉卑群儿。春秋岩岩距邪诐，俎豆秩秩崇光仪。\n伤哉时危事返驾，道在舒卷安其宜。且辞青云卧碧草，更调白雪鸣朱丝。\n壁藏似有鬼物护，先庐正在南山陲。遗诗十首更馀一，事变恍惚传于斯。\n风惊电灭八十载，君独感怆垂涕洟。赓吟寄我歘满纸，浅才乏报空嗟咨。\n吾宗珠林重三杰，作者已远伤颓隳。故箧飘零澹庵帖，荒冢剥蚀平园碑。\n承先未能欲谁过，有孙如子真吾师。只今风尘哀仳离，泉麓来游嗟已迟。\n萧郎东游定相见，为我道谢声吾私。"
        },
        {
            "标题": "望横塘诸山怀玉性萧先辈",
            "作者": "刘崧",
            "内容": "白发曾闻一老翁，巍科当日仰高风。乡人遥指读书处，多在林间野寺中。"
        },
        {
            "标题": "五岳道士携至故人梁仲闻诗因和奉答",
            "作者": "刘崧",
            "内容": "朝真坛上月明时，白鹤归来见好诗。三月青塘芳草路，十年风雨最相思。"
        },
        {
            "标题": "早春寄谭若骥时寓居桐林",
            "作者": "刘崧",
            "内容": "珠林南上是桐林，愁绝閒居怅望心。蚤岁风涛嗟独往，残年雨雪忆相寻。\n鸟啼独树荒村晚，雁度重云极浦阴。石上梅花飘欲尽，拟携尊酒答春吟。"
        },
        {
            "标题": "奉和右丞廉惠山凯牙喜雨诗",
            "作者": "刘崧",
            "内容": "亢阳閟时泽，赫欲槁众绿。台衡忧民心，惴惴甚集木。\n一朝注甘澍，允矣生百谷。堂邑歌既零，南山咏沾足。\n向来击鸣鼓，望祀走巫祝。孰云丰年迟，永念诚感速。\n广陂润方流，酷炎势已蹙。省署扬清风，薇花濯红玉。\n民情洽和畅，天意划清肃。庶草徵则同，时哉念蕃育。"
        },
        {
            "标题": "谒靖安昭灵庙赋柬袁茂才",
            "作者": "刘崧",
            "内容": "昭灵古祠蔚森爽，祠下流波日奔荡。啼鸦枯柳当两楹，落日青峰照银榜。秭归西阻蜀江口，云盖风舆自来往。常时酾酒击鸣鼓，辄有灵风动虚幌。楚王宫殿久寂寞，万里晴云色苍漭。神龙自合晦渊潜，凤鸟胡为在罗网。此邦祠宇出何代，恍惚湘楚同风壤。石竹丛深山鬼愁，江篱花落文鱼上。清秋旅怀百忧集，感子追游慰遐赏。明时礼乐遍寰宇，肯使忠魂滞榛莽。享仪每诏县官给，祀典犹闻宗伯掌。捍灾御患先故国，愤义终能肃群仰。湘南屯戍苦未休，长啸因之起悲怆。"
        },
        {
            "标题": "夜宿道德坛柬胡山人袁炼师萧鹏举 其二",
            "作者": "刘崧",
            "内容": "解剑旌阳宅，吹笙萧史台。惊看龙跃出，疑有凤飞来。\n窗曙浮青桂，庭深散紫苔。翛然心迹静，谁更问蓬莱。"
        },
        {
            "标题": "送袁炼师胡思斋过南溪并柬萧孝友",
            "作者": "刘崧",
            "内容": "山路初晴故少泥，喜闻二客过南溪。阴岩骑虎穿云气，锦树闻莺驻马蹄。\n酒熟定从花下饮，诗成应向竹间题。相逢为谢萧徵士，何日西峰得共携。"
        },
        {
            "标题": "夜宿道德坛柬胡山人袁炼师萧鹏举 其一",
            "作者": "刘崧",
            "内容": "月色下金銮，鸡鸣出紫坛。不眠惊地迥，相语向更阑。\n酒过怜初醒，琴疏忆再弹。永怀栖遁乐，亦欲挂吾冠。"
        },
        {
            "标题": "同张士敬姚超白炳文南宗上人饥别张怀德千户于大愚寺之松林赋柬诸君子",
            "作者": "刘崧",
            "内容": "张侯早负熊虎姿，文雅羁穷人共知。凌晨调笑出东郭，健步不烦鞍马骑。\n茭塘蒲港明如画，风日萧萧动初夏。寺门还抱碧溪流，石桥正度丛林下。\n高原过雨不作泥，晚色乃尔寒凄凄。草间移席僧共至，松下传杯莺正啼。\n姚君玉立长九尺，谐谑倾筵须奋赤。旷怀亦有张与白，总是君侯好宾客。\n酒酣浩歌激清商，却望浮云思帝乡。松花落雪愁日暮，拔剑起舞空徬徨。\n知君袭武坐文癖，败壁有书无寸戟。犹滞泥沙未得伸，在于楚也空嗟惜。\n明朝闻买淮河舟，聚散萍蓬那可由。即看丹凤楼前醉，还忆沙罗门外游。"
        },
        {
            "标题": "和鹏举赴滁阳道中述怀见寄二首 其二",
            "作者": "刘崧",
            "内容": "峨峨北岩山，上轶雨与云。下有蕙与兰，芃芃扬秋芬。\n君子在远道，怀思极忧勤。眷言感时泽，亦复伤暌分。\n念兹恺惠性，化者将同薰。由来金玉姿，不如萧艾群。\n逝将媲贞美，庶以怡朝曛。"
        },
        {
            "标题": "和鹏举赴滁阳道中述怀见寄二首 其一",
            "作者": "刘崧",
            "内容": "闻君赴滁阳，前月过秋浦。轻蓬去如叶，列屿若浮俎。\n思亲念方永，怀友心亦苦。清宵发孤咏，馀响应柔橹。\n盈虚谅谁卜，忠槩伤自许。君心正悬旌，我发已垂缕。\n苦无太古调，何以袭宫羽。"
        },
        {
            "标题": "秋日同旷掾史诸友会饮文溪道院时王子启不果至分韵得深字",
            "作者": "刘崧",
            "内容": "夹径苍松十丈阴，落花仙馆昼沉沉。林间风定晚烟白，江上月明秋水深。\n梧叶小窗怜醉卧，芙蓉别院忆行吟。南园王子来何晚，遥想吹笙度碧岑。"
        },
        {
            "标题": "得舍弟子彦赣州消息",
            "作者": "刘崧",
            "内容": "冲雪残年事远行，若为留滞过新正。室家零落田庐废，一纸书来万感生。"
        },
        {
            "标题": "陪王珊克温薛益伯谦王睿王佑严焕夜宴焦瑜宅看薛舞剑分韵得深字",
            "作者": "刘崧",
            "内容": "高树凉风下，丛兰夕露深。宾客集高馆，遥怜当别心。\n起舞出古剑，回歌罢瑶琴。焉知夜寥阒，清赏豁烦襟。"
        },
        {
            "标题": "读范太史诗赋长歌一首以识感慕之私",
            "作者": "刘崧",
            "内容": "麒麟凤凰不世出，我思美人宁有终。飘然一去不可挽，徒令四海歌清风。\n慷慨范夫子，行高身益穷。读书白云下，养母青山中。\n大布之衣乌角巾，于世不牾亦不同。时来清江弄明月，潇洒绝似商山翁。\n中年徒步谒京国，一鹗矫矫飞南东。群龙方满朝，怪尔独来晚。\n岂无五色线，可补舜华衮。当时作者杨与虞，倡和往往谐笙竽。\n蓝田共拟雪色玉，沧海独携明月珠。一朝低徊去台阁，骑马南入闽中幕。\n幕中三士总知名，江海高风动寥廓。蹇予束发弄笔时，已解窃写早朝诗。\n独怜生晚堕荒僻，每诵制作增涟洏。峨峨百丈遗灵阜，安得披榛荐卮豆。\n兹晨再读海康槁，玉立疏髯恍神觏。嗟哉老成今不存，筝笛满耳愁喧喧。\n百年气运有屯复，月落江南空断魂。"
        },
        {
            "标题": "七月得廖子所书闻目疾复作感怀奉寄",
            "作者": "刘崧",
            "内容": "辟馆延青佩，升堂奉綵舆。羡君能养志，愧我在离居。\n入夏愁新涨，过时得远书。秋风决明发，目疾定何如。"
        },
        {
            "标题": "夜宿东原同子彦弟食楂梨示侄觯",
            "作者": "刘崧",
            "内容": "东原山馆夜，灯下食楂梨。共看团圆子，因怀连理枝。\n轩昂怜汝大，辛苦愧吾痴。历历嬉游事，于今鬓欲丝。"
        },
        {
            "标题": "登大庄高山",
            "作者": "刘崧",
            "内容": "登山望风烟，四向烈焰红。遑遑一身穷，且如罝网中。\n白日行青天，明明照下土。下土深几重，不鉴生人苦。\n生者良不易，杀之独何心。万古一哀痛，青山应陆沈。"
        },
        {
            "标题": "题练带桃花扇面为都府断事官韩敬明赋",
            "作者": "刘崧",
            "内容": "仙鸟飞来练带斜，踏翻云影碧桃花。谁令天上传消息，春到瑶池阿母家。"
        },
        {
            "标题": "早春登古城和罗惠卿",
            "作者": "刘崧",
            "内容": "赣江清抱古城东，春日登临思不穷。兵后人家寒草外，烧馀僧寺夕阳中。\n粤台曾驻东朝迹，陈垒犹传北伐功。长忆来游钟磬静，独凭高阁听松风。"
        },
        {
            "标题": "题华阳彭玄明所画秋山图",
            "作者": "刘崧",
            "内容": "我不识华阳彭炼师，见画云山想句曲。数峰冥色入遥浦，六月泉声动虚谷。紫霞楼观当落日，似有幡幢出林木。海边鳌首戴云红，天际蛾眉拂秋绿。昔闻天台雁荡相钩连，云气来往驾飞仙。断桥溪涧路如棘，嗟尔策蹇归何年。秋风湖曲波如烟，我思东泛吴江船。买鱼沽酒绿荷渚，吹笛夜下松门前。便寻炼师觅玄鹤，却访华阳窥洞天。"
        },
        {
            "标题": "题万里望云图为台州经历谢伯敬赋",
            "作者": "刘崧",
            "内容": "登天台，望桂林，桂林邈在千里外，有母不见，使我三岁袅袅悬归心。\n山海兮冥冥，桂林兮青青，安得身为云，从风上下兮日往来乎亲庭。"
        },
        {
            "标题": "过黄河见堤岸有古墓双石表感赋",
            "作者": "刘崧",
            "内容": "河堤石表古来存，知为谁家守墓门。旧冢已墟人世换，年年乌鸟当儿孙。"
        },
        {
            "标题": "义犬诗",
            "作者": "刘崧",
            "内容": "丧乱谁怀豢养恩，弱孤反噬正纷纷。栗原义犬真堪传，解守罗家孺子坟。"
        },
        {
            "标题": "下北岩适举正鹏举自溪上来迎道中赋此",
            "作者": "刘崧",
            "内容": "步出北岩望平野，石角垂萝青可把。多谢萧钟两故人，相迎直过青山下。"
        },
        {
            "标题": "光风转蕙泛崇兰",
            "作者": "刘崧",
            "内容": "幽意本不群，芳根偶然并。不知石林远，但觉生香近。"
        },
        {
            "标题": "送别叔铭出顺承门",
            "作者": "刘崧",
            "内容": "送客出城秋已凉，太行南上楚天长。顺承门外斜阳里，荞麦花开似故乡。"
        },
        {
            "标题": "题米元晖云山万里图为倪郎中赋",
            "作者": "刘崧",
            "内容": "远山如眉，近山如茨。洲渚盘互，林木纷披。云浓浓以凝宇，烟淡淡而凌陂。\n望佳人兮极浦，伤暮春其多离。意怫郁以终夕，心低回而独悲。\n瞻彼长江兮浩浩其驰，我无舟楫兮将安所施。"
        },
        {
            "标题": "赠定参政自南海抽分还省三十韵",
            "作者": "刘崧",
            "内容": "天堑山河壮，皇图日月开。鹓鳞登汉阙，玉帛上燕台。\n民赋中邦出，蛮艘海外来。货源恒混混，禁网自恢恢。\n粉署参元佐，金闺著彦才。江湖资保障，台阁挺奇瑰。\n凤诏优南徙，鹏风得远培。节分东广会，春动海南隈。\n厉瘴驱山雾，惊潮隐地雷。水光浮溟涬，宝气出蓬莱。\n机杼鲛绡结，楼台蜃气摧。鲸鲵谢唐突，雕鹗且徘徊。\n众水通洪汇，三山据绝垓。雪舻衔浩淼，云舸驾崔嵬。\n错落青鼍甲，弯环紫鳄腮。珊瑚红的皪，孔雀翠毰毸。\n花角裁犀定，明珠割蚌胎。荔浆翻翠杓，蔗沈冻螺杯。\n压轴龙香重，崇箱海错该。牙筹劳永夜，鞭算积微埃。\n市价曾无贰，宽征信有推。夷商歌岂弟，硐獠慕嬉孩。\n河汉张骞入，江淮刘晏回。几时淹去佩，及此送归桅。\n寥落山城暮，微茫水驿洄。野人瞻衮绣，中使拥鞍{革雋}。\n早应云间瑞，行膺日下催。赏褒增玉秩，迎劳锡琼醅。\n禹服终成赋，虞廷可阜财。明堂抡柱石，元鼎赖盐梅。"
        },
        {
            "标题": "东方行",
            "作者": "刘崧",
            "内容": "东方闪闪啼早鸦，美人愁眠隔窗纱。桐华树下人来往，银床辘轳梦中响。"
        },
        {
            "标题": "初入荷叶陂看月",
            "作者": "刘崧",
            "内容": "十年跋足走风尘，到处青山是主宾。武姥岩前前夜月，多情何事苦随人。"
        },
        {
            "标题": "送慧上人之九顿岭 其五 送喻仲渊归省东吴",
            "作者": "刘崧",
            "内容": "明秀楼前雨满沙，石榴花发客思家。水通赤岸西流浅，路入青山北向斜。\n归省可能忘夏凊，传经还解惜年华。寻幽若过双溪去，为觅秋风旧钓槎。"
        },
        {
            "标题": "东家叹",
            "作者": "刘崧",
            "内容": "东家盛时厌卑促，拓地四邻起高屋。乱来怕见门户大，还撤屋材作薪卖。\n忆昔东家全盛时，伐材作屋穷工奇。上捎云霞起觚角，下斲山石开垣基。\n椎牛酾酒万夫集，华馆重楼事雕饰。妆成明镜动春云，宴罢珠帘夜光入。\n当阶血色射锦茵，门前骏马骄嘶春。强奴悍竖拥轩盖，过客俛首方逡巡。\n一朝乱离俱散走，大屋空令别人守。近圃偷残旧种花，南池伐尽新栽柳。\n风椽雨壁何披离，绮户白日横蛛丝。昔人强作金石计，此日谩同蝼蚁悲。\n全家远去无遗屧，日落鼪鼯啸飞叶。离离烟草门巷空，时有邻儿拾檐铁。"
        },
        {
            "标题": "自兴国过宁都度黄竿竹岭险甚",
            "作者": "刘崧",
            "内容": "客行青塘岩，却望黄竿岭。陂陁缘大麓，嵽嵲陟孤顶。\n蹲身事潜行，俯仰立梯井。灌丛方截辕，巨石忽树屏。\n冥冥日脚昏，瑟瑟风力紧。但闻阴壑呼，不见行云影。\n仆夫筋力尽，悽怆助悲哽。荆棘罥手足，跬步不得骋。\n虎狼恐奔突，魑魅或骄逞。怪禽当我啼，毛发竖寒㾕。\n常时山下民，攘劫玩官警。杀人委溪洞，椎宰肆庖鼎。\n时平向置砦，恃险益顽狠。反思二水上，道路何炳炳。\n坐贫昧艰危，欲速烦虑省。但伤游子魂，日夕更忧怲。\n安得刬高崖，连山豁畦町。"
        },
        {
            "标题": "十月二日假馆下径罗氏庄予兄弟所寓相距若东西家喜赋一首柬子中子彦",
            "作者": "刘崧",
            "内容": "畏途暂喜出深山，僻地初便候野关。逖矣风尘千嶂外，依然兄弟一堂间。\n共寻绝涧樵薪去，相望空村负米还。斜日频来看稚子，满庭霜树叶斑斑。"
        },
        {
            "标题": "入城",
            "作者": "刘崧",
            "内容": "江水依然抱石矶，独行空感旧游非。晚山当户日初落，秋草满城人未归。田鼠引群穿井出，山鸡求食傍檐飞。向来车马东门路，忽忆朋游泪满衣。"
        },
        {
            "标题": "东园秋雨野苋旅生日采供厨喜而成韵",
            "作者": "刘崧",
            "内容": "旅苋无人种，生来自满畦。童童承晓露，濯濯迸秋泥。\n瓜蔓虫偏食，茄科草共齐。欣然供采摘，亦足慰羹齑。"
        },
        {
            "标题": "晚游兴福寺奉和从兄本泉韵",
            "作者": "刘崧",
            "内容": "童童飞盖出松萝，公子多情奈晚何。滩下绿波浓似酒，月明更拟棹船歌。"
        },
        {
            "标题": "都门柳送熊主事归丰城",
            "作者": "刘崧",
            "内容": "都门柳，青青一似腰间绶。千叶皆含雨露恩，一枝偏入行人手。\n行人初辞丹凤台，买船龙湾明日开。到家好种青青柳，还念都门送别来。"
        },
        {
            "标题": "至容州将赴北流闻陆川道梗题绣江亭",
            "作者": "刘崧",
            "内容": "都峤山前望北流，丹砂勾漏若为求。陆川更在浮云外，落日旌旗生远愁。"
        },
        {
            "标题": "将归南平赋别罗斗明",
            "作者": "刘崧",
            "内容": "五月辞滕阁，南船遇北风。故人一相见，乃在太湖东。\n湖东无数垂杨柳，执手殊乡惊忽聚。回舸沽酒豫章楼，且复维舟为君住。\n忆我往年游潋川，城南日出花如烟。龙王潭上钓秋水，太傅岩前听瀑泉。\n洞门盘盘万松引，更爱灵山石如笋。当时题句最思君，南海云涛隔飞隼。\n何年海上却东归，栖息瑶冈掩素扉。春雨歌残紫芝曲，秋风吹老绿萝衣。\n南州萧瑟风尘起，跃马提兵从此始。野狐不敢向南号，宝石峰前阵如蚁。\n知君卓荦负奇才，离乱相逢心眼开。绣衣使者入闽海，揽辔定觅君同来。\n龙沙吹雪日欲落，旌阳仙居久寂寞。人生富贵徒尔为，须把高怀付酣酌。\n我有古剑青芙蓉，起舞莫惜千钟空。明日开帆上江去，思君却望水西峰。"
        },
        {
            "标题": "独归",
            "作者": "刘崧",
            "内容": "吏散独归迟，西庭欲暮时。猫戏风捲叶，鸡坐雨横枝。\n白雪谁能和，清觞谩自持。故园秋色早，回首意兼悲。"
        },
        {
            "标题": "同可用文甫孟文昌祖过连氏池亭观网鱼复酌丁氏别墅",
            "作者": "刘崧",
            "内容": "连家庭榭倚溪阴，七月林塘秋意深。已觉经时违眺望，独将暇日费追寻。\n尊移别墅黄花近，网集寒潭翠荇沉。今夜酒醒山上月，可堪鸣角间清砧。"
        },
        {
            "标题": "题高僧图二首为心传上人赋 其二",
            "作者": "刘崧",
            "内容": "日落袈裟出定迟，满头霜雪映脩眉。白云坐断岩前石，问着游方了不知。"
        },
        {
            "标题": "题高僧图二首为心传上人赋 其一",
            "作者": "刘崧",
            "内容": "斑竹匡床锦石屏，宝花磨衲间云翎。昼长閒却军持水，自数明珠记佛经。"
        },
        {
            "标题": "过度门寺访隐上人",
            "作者": "刘崧",
            "内容": "度门寺前溪最幽，亦有群木依崇丘。时时清磬落云雁，个个轻舟并水鸥。\n已公茆屋真堪赋，季子郭田那可求。眼前即恐易为别，安得杖藜时一游。"
        },
        {
            "标题": "夜渡溪水见月忆流江诸友",
            "作者": "刘崧",
            "内容": "片月出东岭，野禽相应啼。归人爱清景，乱月渡平溪。\n草露忽已集，洞霞犹未隮。流江向西远，归梦使人迷。"
        },
        {
            "标题": "与郭约别",
            "作者": "刘崧",
            "内容": "火烧桥畔草离离，野水寒山日暮时。已渡前溪更回首，知君独立尚归迟。"
        },
        {
            "标题": "寄汤子敏伯仲",
            "作者": "刘崧",
            "内容": "文采风流忆二汤，春鸿秋雁两相望。闻趋禾水趋螺浦，还在南塘在夏洋。\n长倚华峰瞻过棹，时寻松石认书房。田园官府俱劳勚，白发新来定几长。"
        },
        {
            "标题": "题枯林上人墨兰四首 其三",
            "作者": "刘崧",
            "内容": "步入深林有所思，苍茫白日澹华滋。美人欲渡湘江晚，袅袅金枝出翠旗。"
        },
        {
            "标题": "邳州舟中对雪有怀故园梅花",
            "作者": "刘崧",
            "内容": "邳州城下雪霏霏，春入无端暖尚微。映日忽疏还复密，随风欲堕却仍飞。\n沙头渔艇寒收网，岸上人家昼掩扉。忆得故园梅尽发，残年犹恐未能归。"
        },
        {
            "标题": "遁迹山中日有幽事因即涧沐云卧草栖木食为四题与子中兄子彦弟同赋以自释 其一 涧沐",
            "作者": "刘崧",
            "内容": "涧沐爱深冷，晨光净如练。日出发未晞，白云满吾面。"
        },
        {
            "标题": "遁迹山中日有幽事因即涧沐云卧草栖木食为四题与子中兄子彦弟同赋以自释 其三 草栖",
            "作者": "刘崧",
            "内容": "秋草深数尺，我栖在其间。英英鸿鹄志，乃与雉兔班。"
        },
        {
            "标题": "秋怀七首 其四",
            "作者": "刘崧",
            "内容": "羁愁长少睡，墟落自多虞。里布晨输税，江船夜送徒。\n曙星寒共照，野鸟暗相呼。王事谁能却，年华浩欲徂。"
        },
        {
            "标题": "遁迹山中日有幽事因即涧沐云卧草栖木食为四题与子中兄子彦弟同赋以自释 其四 木食",
            "作者": "刘崧",
            "内容": "山木各抱实，我饥日方长。何曾劳种植，愧尔自甘香。"
        },
        {
            "标题": "遁迹山中日有幽事因即涧沐云卧草栖木食为四题与子中兄子彦弟同赋以自释 其二 云卧",
            "作者": "刘崧",
            "内容": "閒依青石磴，云卧此林下。回风忽吹散，揽之不盈把。"
        },
        {
            "标题": "和钟廷方韵赠其弟廷享南归",
            "作者": "刘崧",
            "内容": "白羊南鸡山木幽，二十年前曾此游。东渡回溪三十六，乱山元自不通舟。"
        },
        {
            "标题": "和钟廷方韵赠其弟廷享南归",
            "作者": "刘崧",
            "内容": "知君伯仲旧名家，学海新澜未有涯。归到岩前春酒熟，满庭风雨看梅花。"
        },
        {
            "标题": "奉题钟隐君东皋幽居图",
            "作者": "刘崧",
            "内容": "微雨枫林青，高堂见图画。幽人读书处，宛在东皋下。\n东皋窈窕绿涧阴，藤萝缚门门转深。是中松桧各千尺，飞鸟不度寒萧森。\n山原之居可终日，莘野斯人皆俦匹。清宵瓮牖出灯火，白石匡床散方帙。\n寻仙学道思不穷，水边林下皆清风。画师天趣亦偶尔，形迹安可求其同。\n白下城东门，清溪颇回抱。君家庭前景，岂逊图中好。\n年年二月梅始芳，亦有杨柳当高墙。重檐修竹啼鸟静，落花如雪青苔香。\n东邻踏歌鸣急管，南舍列筵愁夜短。空将白发笑寒迂，岂识高情在疏散。\n先生布袍乌角巾，泠然自是神仙人。二郎早已擅场屋，孙子亦能歌雅豳。\n硗硗头角秀而雅，总是高门忠孝者。他年朱紫出清朝，翁但筑堂看绿野。\n我曹失学百可怜，闻公高谊心凛然。秋风江浦破茅屋，悔不归垦山中田。\n秖今东游兴未已，亦欲携书寻故里。便从竹底拾流萤，来听先生诵秋水。"
        },
        {
            "标题": "二月十八夜辞屋叹",
            "作者": "刘崧",
            "内容": "城狐暝嘷乌啄木，主人惊呼夜辞屋。忽闻官军破城府，号令新传大都督。\n火烧排栅照夜光，饶军奔溃人马伤。快船直上春水发，明日军来安可当。\n贫家无时走军马，少在家居多在野。断垣未补棘遮门，败壁无泥雨飘瓦。\n去年同行三十人，今年一妻兼病身。弟兄飘散儿女丧，投杖欲往还逡巡。\n人生辛勤理门户，暂去那能不回顾。开花不得待人看，愤杀墙东旧桃树。"
        },
        {
            "标题": "二月十八夜辞屋叹",
            "作者": "刘崧",
            "内容": "城狐暝嗥乌啄木，主人惊呼夜辞屋。忽闻官军破城府，号令新传大都督。火烧排栅照夜光，饶军奔溃人马伤。快船直上春水发，明日军来安可当。贫家无时走军马，少在家居多在野。断垣未补棘遮门，败壁无泥雨飘瓦。去年同行二十人，今年一妻兼病身。弟兄飘散儿女丧，投杖欲往还逡巡。人生辛勤理门户，暂去那能不回顾。开花不得待人看，愤杀墙东旧桃树。"
        },
        {
            "标题": "六月晦日山下观稼归",
            "作者": "刘崧",
            "内容": "东日出未熹，我兴事晨稼。莽莽逾广阡，悠悠至山下。\n良苗各已实，载穫纷䆉稏。流泉荫馀亩，束穧归南舍。\n柴门日向夕，鸟雀喧已罢。老翁携壶至，言笑相慰藉。\n春作幸有成，明当戒秋社。"
        },
        {
            "标题": "入高州界值雨",
            "作者": "刘崧",
            "内容": "路入高州石径微，紫崖崩处黑云飞。行人初发青山下，尽折芭蕉作雨衣。"
        },
        {
            "标题": "春山伐木图",
            "作者": "刘崧",
            "内容": "伐木春山里，千峰复万峰。蛟龙回别涧，麋鹿引行踪。\n风落崇冈桂，云开绝壁松。怀人咏鸣鸟，欲往愧无从。"
        },
        {
            "标题": "古意",
            "作者": "刘崧",
            "内容": "夫婿泛淮船，闺门一步前。如何中夜梦，却在大江边。"
        },
        {
            "标题": "送赞礼郎黄渊静监北平秋祀毕还京",
            "作者": "刘崧",
            "内容": "圣王秩祀周寰宇，使者承宣莅北平。监礼登坛严夙戒，守臣将事报秋成。\n中天雨露三时顺，北极星辰五夜清。自是皇心昭感格，从容入奏颂佳声。"
        },
        {
            "标题": "题江飞霞湘兰沅芷",
            "作者": "刘崧",
            "内容": "湘水沅江日夜流，青青兰芷满中洲。谁将幽意和香墨，写出潇湘一片秋。"
        },
        {
            "标题": "三月会宴城南花圃分赋石榴",
            "作者": "刘崧",
            "内容": "城南花圃谁频到，几树石榴亭子西。三月未看花乱发，丛柯偏爱叶初齐。\n舞裾尚忆佳人醉，使节还怜远客迷。一色深林烟雾里，黄莺故意近前啼。"
        },
        {
            "标题": "九日感事三首 其三",
            "作者": "刘崧",
            "内容": "闻道泸江破，伤心却复疑。六年犹力抗，群盗竟猖披。\n壮士乘危数，官军出援迟。几人全骨肉，夜走哭荒陂。"
        },
        {
            "标题": "豫章感事三首 其三",
            "作者": "刘崧",
            "内容": "湖面无多阔，淤填菜疃斜。年年春雨满，湖水入人家。"
        },
        {
            "标题": "防微馆",
            "作者": "刘崧",
            "内容": "高馆人难到，层阶草漫生。野蒿深没马，高树静啼莺。\n问俗时询野，防微早计程。自无尘土近，况有柏风清。"
        },
        {
            "标题": "芳树篇",
            "作者": "刘崧",
            "内容": "芳树好容华，深深映狭斜。二月三月时，千枝万枝花。夜舞留琼佩，春游碍宝车。折荣遗远者，含思独咨嗟。"
        },
        {
            "标题": "将发舟承曾自道留宿舟中临别赋赠",
            "作者": "刘崧",
            "内容": "一上南船独怆神，感君留宿见情亲。城头桃李春愁客，水上星河夜近人。\n自古文章关气运，祗今道路昧风尘。从知即别频回首，烟树鸡鸣已达晨。"
        },
        {
            "标题": "访王子让大村幽居借书戏题壁间",
            "作者": "刘崧",
            "内容": "村前流水宛如环，村后荒城隐可攀。当户雨苔双石峻，隔江烟柳数峰闲。杖藜麦陇秋霜后，尊酒茅堂夕照间。闻有古书人少见，柴门客去又长关。"
        },
        {
            "标题": "经武山下望虎鼻峰爱其峭拔赋诗一首过南溪柬萧鹏举",
            "作者": "刘崧",
            "内容": "我行武山南向西，冈峦回伏当武溪。孤标上撑出虎鼻，落日东射云中霓。\n武山势高如卧几，后巘前峰互盘峙。浮云独抗九千丈，异县相望百馀里。\n金华越台方殿奔，大小尖星安足论。武仙绿发挂琼树，手挹太白开天门。\n乱来寻山苦嫌浅，石室何年閟苔藓。明日南溪访故人，定接飞萝上层巘。"
        },
        {
            "标题": "题复初师松云山房",
            "作者": "刘崧",
            "内容": "禅房远在东山下，千尺青松一片云。偃蹇不随龙起蛰，清高还与鹤为群。\n窗间挂锡寻珠树，石上看经识贝文。中夜雨香清不寐，天花如雪落缤纷。"
        },
        {
            "标题": "访杜巡检不遇留题早禾官舍",
            "作者": "刘崧",
            "内容": "早禾渡头不相遇，青山岩前还独归。想见它山逐狐兔，苍鹰掠地马如飞。"
        },
        {
            "标题": "廿三日过石头江下访表兄萧则善因赋一首",
            "作者": "刘崧",
            "内容": "石头冈下水潺潺，随母归宁忆往还。少日嬉游今白发，暮年怅望旧青山。\n碧桃溪洞春云里，修竹园林夕照间。老我驱驰惭宅相，多君深隐静柴关。"
        },
        {
            "标题": "新淦",
            "作者": "刘崧",
            "内容": "乱山淦水上，雨气白如烝。古塔遗孤表，荒壖散百层。\n贾船初放桨，鱼屋稍悬罾。近有官军守，科征恐未能。"
        },
        {
            "标题": "留别方丘生",
            "作者": "刘崧",
            "内容": "道人手把玉芙蓉，身着蒲衣瘦似松。锦水市中行卖药，金鸡岭下坐闻钟。\n养来乳犬能驯虎，放得神鱼解化龙。尘土满怀还惜别，何年笙鹤定相从。"
        },
        {
            "标题": "题边长文为黄子邕画雪舫斋图",
            "作者": "刘崧",
            "内容": "箫峰隐者黄子邕，绿眉秀颊双青瞳。雪中曾踏溪南石，坐听箫声云雾中。\n悬崖路转愁独往，结屋溪边小于舫。绝似山阴王子猷，夜半乘流入虚朗。\n朝歌绿水怜芳春，暮歌黄竹哀时人。长风远从海上至，划见六合无纤尘。\n新城往年兵革起，林杪高轩化荆杞。东湖湖上遇边郎，为写幽居雪山里。\n千崖冻合凝夕光，江鸟不飞沙岸长。别浦维舟初罢钓，深檐卷幕更传觞。\n箫峰远在青天外，玉树萧森澹相对。疑有飞軿驾白虬，飘摇下与群仙会。\n仙人一去不可呼，此境欲往愁荒芜。炎埃六月何由濯，日倚湖阴看画图。"
        },
        {
            "标题": "过东门故居废址感赋",
            "作者": "刘崧",
            "内容": "快阁东头是故家，儿时插竹更移花。只今门巷无寻处，半落江流半岸沙。"
        },
        {
            "标题": "访杜巡检不遇留题早禾官舍",
            "作者": "刘崧",
            "内容": "候吏庭閒散绿苔，银鞍何处未归来。寒塘九月风烟净，惟见芙蓉一树开。"
        },
        {
            "标题": "题珠林江口谢公庙与旷伯逵同赋",
            "作者": "刘崧",
            "内容": "倒石源头野庙开，乱馀临眺独兴哀。晚山隔岸云霞出，秋水满江凫雁来。\n王气已消陈帝垒，客愁长绕越王台。烽烟西北犹传警，击节酣歌首独回。"
        },
        {
            "标题": "题糜朝英园居",
            "作者": "刘崧",
            "内容": "城东园居隐者家，五亩十疃连桑麻。老人自浴丹井药，稚子重种青门瓜。\n花边酌酒惊雨过，湖上吟诗愁日斜。昔贤高蹈可同调，莫遣风尘侵鬓华。"
        },
        {
            "标题": "不涉风波亭歌为糜朝英赋",
            "作者": "刘崧",
            "内容": "烈烈北风，汤汤横波，大船乘危小船覆，公独不涉留山阿。\n赤鳅鬐，黑龙尾，长鲸峨峨撑白齿，偶一触之命如纸。\n滟滪云深自有堆，海门黑月元无底。我昔见公南浦之龙沙，知公作亭非不华。\n上砻翠石凿户牖，下列琴策开烟霞。客如流云酒如海，枣已如瓜菊堪采。\n醉歌白雪扬清风，独立东南三十载。历观古贤达，孰不恋閒居。\n后有栗里之陶氏，前有东门之二疏。公乎公乎又何羡乎鼎食而禄秩，驷马而高车。\n登公亭，酌公酒，风波于公果何有。酌公酒，听我歌，风波风波奈我何。"
        },
        {
            "标题": "古松歌为泸江旷氏赋",
            "作者": "刘崧",
            "内容": "旷君屋前古松树，亭亭上出青天外。百年元气结云烟，十里行人望车盖。\n君家旧物惟此松，谁其植者渔樵翁。精神独立万文雪，枝叶犹含前古风。\n东家主人好种柳，去年郁郁今年朽。种花种柳事繁华，得似苍松屹孤秀。\n我愿旷氏之子孙，戒尔斩伐勤培滋。朝看松树砺气节，暮倚松树哦诗书。\n泷山青青永无期，还念前人初种时。"
        },
        {
            "标题": "谒古石固祠因观宋高宗御赐遗物",
            "作者": "刘崧",
            "内容": "乱山盘束五龙堆，万木萧森一径开。白涧滩声兼地动，崆峒云气度江来。\n柘袍鸾凤辉寒日，宝带山河拱上台。古庙丹青犹赫奕，百年遗物使人哀。"
        },
        {
            "标题": "送箭局大使王仲良还南昌",
            "作者": "刘崧",
            "内容": "清晓承恩出帝京，翩翩綵服照新晴。十年干禄双亲健，千里还家一棹轻。\n夹道风花连晚驿，满城烟柳带春莺。蹇予亦有归田兴，去住偏伤恋阙情。"
        },
        {
            "标题": "古意六首 其六",
            "作者": "刘崧",
            "内容": "送客荷花浦，放船杨柳津。唱歌不归去，愁杀渡头人。"
        },
        {
            "标题": "三峰樵者歌为宗原张员外赋",
            "作者": "刘崧",
            "内容": "若有樵者清且閒，游栖乃在三峰山。雨馀濯足深涧底，日高伐木乔林间。\n人生出处若云变，买臣会稽君不见。秖今怀绶作员郎，却望三峰思故乡。"
        },
        {
            "标题": "偶然",
            "作者": "刘崧",
            "内容": "已分林居种薄田，又从江馆勘遗编。一春听雨怜今夕，独坐看云忆去年。\n紫燕来时花满树，鹁鸠啼处水生烟。极知出处关吾道，可得相逢是偶然。"
        },
        {
            "标题": "入东平渡北关外长桥见采樵冰上者",
            "作者": "刘崧",
            "内容": "桥跨平湖一境开，群鸥欲下正徘徊。萧萧芦苇层冰上，犹有樵人踏雪来。"
        },
        {
            "标题": "观邓侍郎石磬歌",
            "作者": "刘崧",
            "内容": "水中古磬世莫识，扣之能鸣人始惊。前朝文物最博雅，庐陵侍郎先得名。淮河东游色惆怅，忍使至宝成凋丧。苍茫何代没泥沙，憔悴当时杂盆盎。归来设虡当特悬，扣击往往遗音传。奇文漫灭科斗迹，雨气缠结皎龙涎。是时周庙朝殷鼾，师襄南逾叹修阻。海门风起商声哀，万里孤臣泪如雨。凤鸟一去不可闻，宜尔孙子多才文。高堂出此坐叹息，瞑色犹带崖山云。便令敬之慎勿亵，此物宜与天球列。百年隐显自有时，蕴德含和竟谁泄。呜呼贤哲今不存，对之使我伤心魂。虞廷可登兽可舞，此石不毁应能言。"
        },
        {
            "标题": "观插秧",
            "作者": "刘崧",
            "内容": "村北村南春雨多，千声布谷奈君何。稚子不知征战苦，把秧犹唱太平歌。"
        },
        {
            "标题": "夜过南溪听吹夏笛",
            "作者": "刘崧",
            "内容": "依旧当年一笛吹，山寒云破月光迟。满堂宾客今谁在，无限伤心只自知。"
        },
        {
            "标题": "题观泉图",
            "作者": "刘崧",
            "内容": "披图如见锦袍仙，正咏银河落九天。百叠云屏烟雾里，石梁听雪定何年。"
        },
        {
            "标题": "奉题王氏勤有书堂十四韵",
            "作者": "刘崧",
            "内容": "朱雀桥边燕子飞，故家文物重京畿。华堂高敞青霄近，此老风流白发稀。\n门引秦淮春水绿，窗含勾曲晚烟微。席间上客千金剑，庭下佳儿五綵衣。\n坐拥词林分旖旎，行缘艺圃袭芳菲。书联缃帙文韬锦，轴散牙签字刻绯。\n阆苑花明千琬琰，海门月照万珠玑。芸房剔蠹风初定，草閤囊萤露未稀。\n一息故应存夜气，分阴还自惜春晖。琢磨拟并荆人璞，累积何惭乐妇机。\n舒卷长怀吾道在，研钻莫遣壮心违。极知力穑功相近，转觉嬉游事总非。\n学习可忘飞振振，趋程好在策騑騑。公侯必复非难事，贤圣由来此共归。"
        },
        {
            "标题": "题竹林观弈图",
            "作者": "刘崧",
            "内容": "野处竹为邻，衣冠似汉秦。战争浑未已，空老看棋人。"
        },
        {
            "标题": "赠子元龙贡士别并柬刘云章",
            "作者": "刘崧",
            "内容": "畸人昧达识，閒居缅良时。感我平生友，贲然发幽思。\n昔别怆徂冬，兹来遂前期。交交中林鸟，濯濯垂柳枝。\n光仪蔚以都，流响一何悲。运移惕年迈，契合欣道夷。\n岂曰郁冲抱，写之在相知。谁为缁磷尤，式秉金玉资。\n苦志谅所存，高风宁独隳。执手不忍别，扬尘正交岐。\n岩构足自栖，食场焉可维。大江抱群山，流波浩东驰。\n旷野日载阳，微阴复凝滋。人生有显晦，宁受外物移。\n寄言谢同志，永以慎于斯。"
        },
        {
            "标题": "观涨二十四韵",
            "作者": "刘崧",
            "内容": "积雨阴淫日，双溪晓涨初。冥冥低鼓浪，滟滟细通渠。\n触岸声齐斗，盘山势渐摅。微茫穿窈窕，浩荡入空虚。\n石抉漂岩鼠，防崩溃沼鱼。掉头堤柳曲，破面渚萍疏。\n荇泛纡残绶，芦漂偃败旟。二仪看动荡，八表听吹嘘。\n蛭蚓无安穴，蛟龙有定居。深疑掀巨壑，猛欲撼盘岨。\n出峡喧雷鼓，经天浸日车。凝光净罗縠，跳沬碎珩琚。\n涌屋初浮栋，循阶忽闯除。人疑歌瓠子，世欲祀鶢鶋。\n禾步偏愁决，三江未可疏。皋田沦细麦，场圃溷嘉蔬。\n升屋呼号急，登临盼望如。云犹浮井邑，烟已断林庐。\n远想天河落，空怀黄埧潴。龙门动迫迮，梅演混舒徐。\n昏霭迷行筏，凄风冷客袪。沉浮惊浴鸟，漂转叹栖苴。\n汇想经彭蠡，朝终赴尾闾。扁舟如可具，吾欲理畋鱼。"
        },
        {
            "标题": "广州杂咏（四首）",
            "作者": "刘崧",
            "内容": "越童荡桨唱蛮歌，山女簪花艳绮罗。沙港阁船潮退早，蜃灰涂屋雨来多。"
        },
        {
            "标题": "广州杂咏（四首）",
            "作者": "刘崧",
            "内容": "峭壁崩崖江水边，深山日暮见人烟。沧波杳杳连三峡，寒草清清自一川。"
        },
        {
            "标题": "广州杂咏（四首）",
            "作者": "刘崧",
            "内容": "鲫鱼潮退余溪卤，牡蛎<虫廧>高结海沙。红豆桂花供酿酒，槟榔蒌叶当呼茶。¤"
        },
        {
            "标题": "广州杂咏（四首）",
            "作者": "刘崧",
            "内容": "椰杯深贮荔枝浆，桂酒新调苏合香。啖客槟榔红齿颊，唤人鹦鹉绿衣裳。"
        },
        {
            "标题": "风从窗隙来",
            "作者": "刘崧",
            "内容": "风从窗隙来，竽籁声甚扬。忽起坐听之，宛转谐宫商。\n至器本自然，谁能执其方。天机一振触，止作自成章。\n寄谢纤纤手，毋劳更鼓簧。"
        },
        {
            "标题": "赠医钟本存因勉其归故里",
            "作者": "刘崧",
            "内容": "先生旧宅丹砂里，卖药燕城未得归。制就术芝长满握，种来榆柳各成围。\n烟霞久伏丹炉火，尘土还怜白苧衣。早晚风帆向南发，千崖春雨茯苓肥。"
        },
        {
            "标题": "癸丑除夕口号柬古英上人",
            "作者": "刘崧",
            "内容": "燕山城里逢除夕，子自无家我亦僧。一种乡心难与说，闭门各自对青灯。"
        },
        {
            "标题": "拟古四章将适钟陵赠别廖子所 其二",
            "作者": "刘崧",
            "内容": "茕茕幽闺妇，袅袅当窗柳。盛年而离居，忽忽伤老丑。\n临流采荷花，水深不见藕。愁如风中丝，错乱纷在手。\n独携合欢带，谁结同心纽。佳期谅不违，岁月浩难守。"
        },
        {
            "标题": "陪陶尚书宋太史夜宿斋宫分韵得万字",
            "作者": "刘崧",
            "内容": "鸣鸾莅阳郊，陪祀服明宪。旂常拥圆壝，幕帟蔽脩甸。\n天高风泠泠，露白星烂烂。尊罍秩斯举，簴业枞以建。\n凝神向澄肃，秉德方恪愿。调笙思肄三，振羽将舞万。\n张筵盛布设，陈币昭奠献。听漏促晨兴，严衣戒宵偃。\n骏奔尚齐遫，慎简惭硕曼。感孚岂殊徵，恭事式同劝。"
        },
        {
            "标题": "独怜幽草涧边生",
            "作者": "刘崧",
            "内容": "绕涧绿猗猗，秋风吹紫蕤。如何生杜若，浑欲杂江蓠。"
        },
        {
            "标题": "题碧潭图送王闻喜主簿之官阳谷",
            "作者": "刘崧",
            "内容": "王郎作县之阳谷，北望黄河冰冻蹙。金陵呼酒别行装，示我碧潭图一幅。\n碧潭之水绿且深，风不能扬尘不得侵。嗟哉王郎子，勖我湛湛之清心。"
        },
        {
            "标题": "题陈原初掾郎所藏古涧幽人图",
            "作者": "刘崧",
            "内容": "端居谢尘鞅，濯足行涧湄。青山既盘纡，流水亦逶迤。\n四顾何寥寥，林阴亦纷披。乍兴舞雩咏，亦轸濠梁思。\n仰观浮云翔，俯挹祥飙吹。春意属骀荡，我心方怿夷。\n永言观象妙，庶以静者期。"
        },
        {
            "标题": "过湖口县",
            "作者": "刘崧",
            "内容": "佛子矶头溯客舲，南湖高柳记沙汀。水分彭蠡溶溶绿，山送匡庐冉冉青。雨过人家收鸭早，日高网户晒鱼腥。故园此去犹千里，安得乘风破杳冥。"
        },
        {
            "标题": "兵后过故里",
            "作者": "刘崧",
            "内容": "种豆向南陇，秇禾满东菑。不辞终岁勤，食力在所期。\n维时失总御，疆土有侵移。戎马无定交，彼此更戕之。\n稛载已不遗，征责方在兹。三农舍之去，离析当告谁。\n念昔劝垦辟，里胥费言辞。如何场圃间，满目但蒿藜。"
        },
        {
            "标题": "五月十五夜闻沔兵将上携家入黄塘州",
            "作者": "刘崧",
            "内容": "城鼓荒荒欲二更，邻家相唤月中行。平田一路人如蚁，顾影萧条亦自惊。"
        },
        {
            "标题": "过松湖闻熊氏往时有花圃特盛",
            "作者": "刘崧",
            "内容": "寂历松湖市，人家际水烟。平沙皆种树，枯港不通船。\n旧隐真堪托，名园已盛传。青春花竹丽，载酒定何年。"
        },
        {
            "标题": "樵隐诗为北平检校书吏朱廷玉赋",
            "作者": "刘崧",
            "内容": "上虞朱郎美如玉，昔隐负樵今食禄。抽毫晨趋北省署，归梦夜绕东山麓。\n朝廷徵贤图治康，岩穴搜剔无遗良。云山纵有千万叠，似子风格何由藏。\n垂纶鼓刀自前古，功业终须致圭组。愿君长忆负薪时，莫羡轻肥忘勤苦。"
        },
        {
            "标题": "题太古斋为刘政卿赋",
            "作者": "刘崧",
            "内容": "士有希古者，端居在衡茅。鸣琴既无谱，酌酒亦用匏。\n气淳语言朴，其俗自不浇。誓将木石俱，永谢时世交。\n垂裳可为理，游麟方在郊。独往思见之，怅然歌有巢。"
        },
        {
            "标题": "过沛县水驿",
            "作者": "刘崧",
            "内容": "水驿前年到，归船复此过。人家住来久，岸柳种成多。\n泗水通遥海，砀山隔大河。千年陈迹在，回首飒悲歌。"
        },
        {
            "标题": "过郑氏隐居承二子之纯之纪留宿赋赠一首",
            "作者": "刘崧",
            "内容": "流水西山麓，层轩夏木凉。昔闻书带草，今过郑公乡。\n展席传诗帙，张灯列酒浆。佳儿真好客，倾倒意何长。"
        },
        {
            "标题": "过梧州怀广西佥宪王子启胡子祺时分按各州",
            "作者": "刘崧",
            "内容": "苍梧浦口暂停舟，闻在浔州与贺州。无限好山云雾里，为君惆怅一回头。"
        },
        {
            "标题": "喜水退过南园问劳子与伯仲兼怀水东别业",
            "作者": "刘崧",
            "内容": "城隅水落两沟浑，犹见泥痕上井垣。昨日岂无鱼入市，今朝始有客敲门。\n芙蓉别港船初渡，筼竹深林榻谩存。禾黍未收沙垄没，无端愁杀水东村。"
        },
        {
            "标题": "夜宿丈溪道院喜赋和呈萧同知孙经历",
            "作者": "刘崧",
            "内容": "春在青林野水滨，酒壶随处伴閒身。偶来仙馆题诗句，贪看桃花忘却秦。"
        },
        {
            "标题": "过小孤山",
            "作者": "刘崧",
            "内容": "万丈临无地，苍然不可攀。九江争赴海，一柱独当关。\n水族朝珠阙，仙娥拥翠鬟。平生登览兴，及此慰南还。"
        },
        {
            "标题": "过桃源县别黄仲篪",
            "作者": "刘崧",
            "内容": "野市栖民舍，河堤带县衙。长年对流水，无处问桃花。\n旧别三年久，新愁两鬓华。相逢那可住，风雪满星槎。"
        },
        {
            "标题": "过西岭下临眺和萧汉高韵",
            "作者": "刘崧",
            "内容": "南村西崦路何穷，草屋柴扉处处同。山雉独鸣千嶂雨，野凫争飏一池风。\n长怀石洞吹箫侣，不见华峰采药童。何许碧溪流不尽，桃花源里若为通。"
        },
        {
            "标题": "赋秋水送友人之豫章",
            "作者": "刘崧",
            "内容": "秋水碧盈盈，无波似镜平。渚云低不渡，江月照偏明。\n色映群鸥净，光涵一雁横。望中征棹发，应过豫章城。"
        },
        {
            "标题": "过楮源访罗云从同舍弟子彦各赋一首",
            "作者": "刘崧",
            "内容": "楮源风景似桃源，水绕田园山绕门。高树秋风松落子，碧苔春雨竹生孙。\n清烟影覆垂萝屋，白酒香浮老瓦盆。落日荒原归路晚，欲寻幽兴已忘言。"
        },
        {
            "标题": "海子桥晚眺",
            "作者": "刘崧",
            "内容": "海上青山山上云，空青锦绣自成文。广寒西下红桥晚，两岸荷花一径分。"
        },
        {
            "标题": "海子桥午憩",
            "作者": "刘崧",
            "内容": "海子桥西是泮宫，寻游偶此憩青骢。一春实少催花雨，二月偏多摆柳风。\n琼岛晴薰烟溆合，金河冻释水云空。沙边小艇无人系，愁绝沧浪旧钓翁。"
        },
        {
            "标题": "题魏氏见山楼陶秘书邀赋",
            "作者": "刘崧",
            "内容": "秘书陶君清且贤，家住越南山水边。为言魏氏楼居好，邀我共赋山楼篇。\n忆我在山时，长与山相见。自从入城府，少见青山面。\n我虽未曾游上虞，闻君诵诗心已娱。龙山蜿蜒走西北，下赴平陆开澄湖。\n湖天滟滟涵秋练，菱叶荷花两青茜。千章霞绮动晴波，百叠云屏落秋巘。\n东南诸峰何宛然，惟有夏盖亭亭高插天。寒光交射明月见，秀色飞入春风筵。\n他年载酒湖边去，却访青山起楼处。楼前好鸟自啼春，源上繁桃定迷路。\n此时共酌陶秘书，酣饮不下山楼居。手招黄鹤凌紫虚，更问伯阳符契今何如。"
        },
        {
            "标题": "题鸡鸣台",
            "作者": "刘崧",
            "内容": "鸡鸣台下水禽啼，韩信城边雪满堤。千里行人愁夜半，一船明月过河西。"
        },
        {
            "标题": "寒夜感兴和廖子所二首 其二",
            "作者": "刘崧",
            "内容": "未赋潘安兴，仍怀宋玉悲。溪山百里道，雨雪暮年期。\n儒术真何济，农书竟不知。临晨增感激，一谢故人思。"
        },
        {
            "标题": "寒夜感兴和廖子所二首 其一",
            "作者": "刘崧",
            "内容": "浦月初沈后，林霜欲下时。空馀清夜永，不尽故园思。\n旅雁惊寒惨，邻鸡戒晓迟。床帷怜稚子，此意未能知。"
        },
        {
            "标题": "快阁僧房赏瓶中牡丹赋呈王使君",
            "作者": "刘崧",
            "内容": "折得新花马上归，天香撩乱入春衣。玉栏霜晓寒初破，金谷云晴暖欲飞。\n宴罢最宜灯下见，乱馀应怪草间稀。洛阳池馆今何似，谁与题诗送夕晖。"
        },
        {
            "标题": "题雪山行旅图",
            "作者": "刘崧",
            "内容": "野桥路迷雪初集，行旅萧萧骑行急。北风吹面须髯寒，茸帽驼裘半沾湿。\n木皮石角冰粼粼，十步九却何苦辛。安知道傍茅屋底，不有闭门高卧人。"
        },
        {
            "标题": "粉壁道中",
            "作者": "刘崧",
            "内容": "树杪高崖尽插天，岩腰坠石半侵田。火烧山木断平路，骑马乱行江水边。"
        },
        {
            "标题": "陪陈尹饮江上雨过夜归明日赋此",
            "作者": "刘崧",
            "内容": "渡江云断桥，把酒风振袂。芳园遂幽寻，良友适远至。\n谐谈且云欢，酬劝忽已醉。一雨洗尘襟，千山拂凉翠。\n柘林既回薄，兰渚复延企。月转城东门，萧萧送归骑。"
        },
        {
            "标题": "题刘诚本为子彦弟作山水图",
            "作者": "刘崧",
            "内容": "画者有远意，寓之山水间。野航当晚急，江阁与秋閒。\n嘉树团丹壑，幽花照绿湾。何年谢尘鞅，杖策此中还。"
        },
        {
            "标题": "东舍新成偶题",
            "作者": "刘崧",
            "内容": "自爱閒居带小园，不堪多难似荒村。年年愁雨理蓬翳，日日伤春芸草根。\n秋种渐看鸡哺子，夏阴犹待竹生孙。依栖倘逐禽鱼乐，来往毋烦车马喧。"
        },
        {
            "标题": "十月一日至临濠点驿将归南京赋此奉酬德瑜萧虞部",
            "作者": "刘崧",
            "内容": "淮水绕濠城，东流不尽情。秋光馀客路，云气满神京。\n下马逢仙堠，回舟问水程。遥怜一尊酒，持此向谁倾。"
        },
        {
            "标题": "答胡思斋寄山花数枝",
            "作者": "刘崧",
            "内容": "故人采药武婆冈，折得山花远寄将。晴露微微沾野佩，洞霞冉冉落书床。\n护风爱近银屏暖，分润惊浮玉井香。看过青春应尚在，能来莫负酒盈觞。"
        },
        {
            "标题": "题边长文所画山水图歌为常伯敬赋",
            "作者": "刘崧",
            "内容": "五月炎风扇长夏，黄埃扑面湖堤下。山水娱人未拟归，撷兰轩里看图画。中峰九叠开芙蓉，春云盘盘上高松。苔径未逢秋雨屐，石楼似听霜晨钟。飞鸿指点向何处，仿佛经行旧时路。悬岩瑶草不知名，隔水桃花自千树。问君此图作者谁，甬东边郎风格奇。丹岩绿水照白雪，高兴如在钟山时。钟山岧峣皪夹云起，六代繁华付流水。芳草长怀北固游，啼莺曾识东山妓。当时二谢声价同，登临到处遗高风。钓鱼冲雪寒江上，骑马踏云空翠中。只今南游归未得，日日临图看山色。凤凰一去来何时，落日荒台梦江北。"
        },
        {
            "标题": "题竹石图赠陈仲实之南安",
            "作者": "刘崧",
            "内容": "写得幽窗竹石图，琅玕青碧间珊瑚。明朝却度南关去，何处榕阴听鹧鸪。"
        },
        {
            "标题": "送省掾刘宗弼之岭南买官马",
            "作者": "刘崧",
            "内容": "烽火暗崇江，官船发豫章。千金求骏马，万里入南荒。\n倚剑看明月，停杯问故乡。相臣忧国意，注目倚腾骧。"
        },
        {
            "标题": "题萧伯高西冈读书处在唐杜审言故居之右",
            "作者": "刘崧",
            "内容": "萧子读书处，昔年曾一过。郭外西原好，门前修竹多。\n雪深犹独卧，日晏亦高歌。况近参军宅，清明奈尔何。"
        },
        {
            "标题": "两相惜行赠别吴仲伦归白沙并柬曾自升",
            "作者": "刘崧",
            "内容": "江上霾雪阴雨积，野径荒荒断行迹。故人东来忽过我，把臂惊呼两相惜。\n十年东南兵甲频，豪杰往往沦风尘。躯干轩昂力如虎，观子岂是寻常人。\n忆曾同作匡山客，醉上层峰看秋色。流水空明龙子潭，碧桃尽绕仙人宅。\n中坛欲上心力摧，惊风怒雹从空来。却携短剑问卜筴，乘槎径欲窥蓬莱。\n时移事异髦鬓改，白璧泥沙閟光彩。青鸟高飞竟不回，消息微茫堕云海。\n君从何年堕白沙，我亦归种珠林瓜。青山闭户宜落日，一水只隔城东霞。\n感君远来当此夕，露牖风灯暗虚席。一杯浊酒千斟感，忽忆原尝泪沾臆。\n由来变化纷龙鱼，老我无成空学书。西行定遇曾文学，为问朗溪石笋今何如。"
        },
        {
            "标题": "达上麓访吴孟勤不遇二首 其二",
            "作者": "刘崧",
            "内容": "忆过山中路，都无半日程。如何不相见，从此又南征。\n江海时舟楫，边隅尚甲兵。相思摇落景，回首飒心惊。"
        },
        {
            "标题": "达上麓访吴孟勤不遇二首 其一",
            "作者": "刘崧",
            "内容": "杳杳天河路，苍苍暮色寒。千峰引云树，孤棹入风湍。\n旧别嗟谁在，新诗忆共看。怜君好毛羽，何处觅琅玕。"
        },
        {
            "标题": "舟中与叶尧有丘弘道同载和韵一首",
            "作者": "刘崧",
            "内容": "秋入天河雨满津，水光山色共清新。船头杨柳参差晚，木末芙蓉掩冉春。\n又向异乡寻远客，可缘同载得高人。似闻下邑喧豺虎，犹拟垂纶寂寞滨。"
        },
        {
            "标题": "奉和秦佥事文刚分巡保定道中见寄韵",
            "作者": "刘崧",
            "内容": "承闻揽辔历西山，风物萧条井邑间。边日数峰明紫翠，海霜万树散斑斓。\n单居谩感经时别，远涉应知隔岁还。无奈天寒乌鹊噪，为君长夕倚松关。"
        },
        {
            "标题": "奉和吟所翁二首 其二",
            "作者": "刘崧",
            "内容": "林间净扫白云眠，萧散宁为外物怜。自说东华年少梦，千金歌舞看花前。"
        },
        {
            "标题": "题堵郎中画湘汉秋色图",
            "作者": "刘崧",
            "内容": "兵曹簿领困填委，忽见云山落尘几。问君何意貌此图，湘汉萧萧秋色里。\n长峰巨壑相参差，彷佛江行曾见之。云中树色三百里，峡里猿声十二时。\n古人今人不相见，江水依然净如练。鱼凫窈窕接山川，云雨荒荒出台殿。\n岸回路转枫林青，丹崖绀壁秋冥冥。山童出扫涧上叶，客意已到松间亭。\n登高望远心独苦，江阔霜清雁如雨。九天飞瀑下香炉，万里归帆到鹦鹉。\n我从前年来帝京，偶离蔬屩峨冠缨。故园耕钓归未得，对此佳致空含情。\n茅堂远在珠林下，安得从君问图写。九衢尘动五更风，又趁鸡鸣逐朝马。"
        },
        {
            "标题": "题堵炳所画扇面山水为李鸿渐赋",
            "作者": "刘崧",
            "内容": "紫崖碧嶂连云树，白石青莎并江路。采樵客去洞门深，出郭人归烟水暮。\n两崖之间高且虚，有亭翼然谁所居。山花当户可载酒，芳草满庭宜读书。"
        },
        {
            "标题": "晚下北岩过临溪和萧国录子所韵",
            "作者": "刘崧",
            "内容": "清歌游遍武山岩，古寺桥西晚驻骖。风引泉声弦奏五，云摩石角剑攒三。\n自惭报玖空投李，谁与盈襜更采蓝。解带醉眠林下石，看人香火事瞿昙。"
        },
        {
            "标题": "和萧子所同游韵",
            "作者": "刘崧",
            "内容": "石上荆茅坐可班，也知仙境胜人寰。风开橡栗寒初落，月款柴扉夜不关。\n老去渐惊容鬓变，秋来长爱水云閒。凭君缓饮西华酒，不放联歌踏月还。"
        },
        {
            "标题": "奉和梅南刘府推题萧氏隐居",
            "作者": "刘崧",
            "内容": "野雉晴初雊，溪鱼冻可叉。山中好风物，洞口是仙家。\n竹径空流水，茆堂侣浣花。他年记行役，林下见兵衙。"
        },
        {
            "标题": "和萧子所舟次流江相寻不遇题壁洲字韵",
            "作者": "刘崧",
            "内容": "江流渡口春水发，闻子系船林下幽。题诗忽满西舍壁，把酒独对南村洲。\n可怜晏岁不相见，何事青年奈薄游。却忆甘溪烟雨里，打鱼留客醉风流。"
        },
        {
            "标题": "松棚",
            "作者": "刘崧",
            "内容": "高架松棚荫绿苔，忽看片影上层台。可缘畏日翻嫌月，并隔清光不入来。"
        },
        {
            "标题": "晚凉同常伯敬黄子邕过杨伯谦湖上书舍值伯谦出未归子邕买酒小酌联句",
            "作者": "刘崧",
            "内容": "酌酒湖阴晚，移床竹径凉。高荷凌水碧，幽草入林香。\n问字过从数，联诗叹语长。却怀杨宪史，骑马出东坊。"
        },
        {
            "标题": "王山萧氏馆中感旧",
            "作者": "刘崧",
            "内容": "金粟庄前白雁翔，十年嶷嶷见诸郎。重来往事那堪赋，依旧当门杏叶黄。"
        },
        {
            "标题": "山楼秋兴和友人韵",
            "作者": "刘崧",
            "内容": "水口何年别起楼，登临亦足散羁愁。泉声近报山中夜，月色遥分海上秋。\n访古长怀寻马迹，探幽犹拟上牛头。西岩闻有花如雪，载酒还能共醉不。"
        },
        {
            "标题": "题昆丘山水图为李德昌赋",
            "作者": "刘崧",
            "内容": "姑苏好山名昆丘，玉作芙蓉凌九秋。至今宝气伏光彩，白石磊磊皆琳球。\n问君何年宅其下，桂馆芳堂极潇洒。篱月当窗烂不收，松风扫屋声如泻。\n山林真乐安可忘，时援绿绮歌清商。自来南京直大省，长对新图怀故乡。\n图中云壑更窈窕，双塔参差出林杪。花开何处望长洲，日落遥空送飞鸟。\n道逢两翁如松乔，我欲从之安可招。便当携酒上绝顶，与子共看沧江潮。"
        },
        {
            "标题": "游临溪寺和钟学正韵",
            "作者": "刘崧",
            "内容": "涧束西流水，门临北向山。渡桥惊鸟散，扫石爱僧閒。\n雾薄林花紫，春深石笋斑。云峰如可问，杖策未须还。"
        },
        {
            "标题": "云亭萧氏园池杂兴次韵",
            "作者": "刘崧",
            "内容": "竹底雏莺尽日啼，水风凉动小池西。麝香眠起残花落，蛱蝶飞来碧草齐。二水风鸣湘佩合，三山云压楚鬟低。冰盘宴客清阴里，次第诗成石上题。"
        },
        {
            "标题": "云亭萧氏园池杂兴次韵四首 其一",
            "作者": "刘崧",
            "内容": "日日西园载酒来，好花深映洞门开。水涵香雾空青湿，山拥晴云紫翠堆。\n林径微风看燕度，石桥细雨听莺回。酣歌却望双峰近，落日松声万壑哀。"
        },
        {
            "标题": "和答表兄严允升留别暂归兴国寓所因促其还乡云",
            "作者": "刘崧",
            "内容": "童稚亲情我与君，中年飘散忽如云。故园骨肉今谁在，异县山川此路分。\n月落雁鸿犹顾影，天寒乌鹊漫呼群。白头相望珠林下，夜雨茅堂忆共闻。"
        },
        {
            "标题": "过德庆忆万户刘公衡",
            "作者": "刘崧",
            "内容": "锦裹石前江水流，故人曾此戍康州。当年旌节随云散，尚对山花识旧游。"
        },
        {
            "标题": "寄酬长兴知县萧德瑜四首 其二",
            "作者": "刘崧",
            "内容": "山泽通虞部，图书限职方。向来嗟共事，此别更殊乡。\n羸马燕山远，红船霅水长。各言思奋励，未可惜参商。"
        },
        {
            "标题": "寄酬长兴知县萧德瑜四首 其四",
            "作者": "刘崧",
            "内容": "五十今逾四，惊添白发多。遭逢嗟已盛，报答欲如何。\n边月明山驿，沙冰带塞河。远凭南乡雁，一寄北行歌。"
        },
        {
            "标题": "寄酬长兴知县萧德瑜四首 其三",
            "作者": "刘崧",
            "内容": "近见湖洲客，因传三月书。关河千里外，霜露九秋馀。\n作县能知事，携家想定居。几时苕霅上，相见采芙蕖。"
        },
        {
            "标题": "河之水赠草亭狄隐君归京城",
            "作者": "刘崧",
            "内容": "河之水，瀰而黄，十月北风吹大霜，送子欲往愁无梁。\n斲冰嵯峨冻地裂，鸹鸧呼寒堕其翮。单车匹马从南来，踣铁交蹄五花白，北渡河流望燕月。\n初月剪剪如弯眉，征夫道上愁别离。青峰石壁猿夜啼，橡粟寒落林头枝。\n何年结亭海子隅，亭成祇爱西山住。閒歌白石看秋云，却卧紫萝听暮雨。\n门前十二杨柳株，可以坐钓秋江鲈。画船丝发照碧水，风骨自是仙人徒。\n人言京国求官好，君独辞官事幽讨。西山白雪深于云，期子餐之以终老。"
        },
        {
            "标题": "题枯莲水禽图",
            "作者": "刘崧",
            "内容": "绿房秋老骊珠黑，青箬霜馀翠羽乾。歌罢采莲人不见，雪姑飞去水云寒。"
        },
        {
            "标题": "夜宴王召南席上观黑厮旋舞胡瓶歌",
            "作者": "刘崧",
            "内容": "绮筵烛艳歌停哢，春酒凝香碧霞重。蕃童旋舞忽当前，头戴银瓶高不动。\n银瓶花烂雪色新，俯仰之间如有神。岂知头容自正直，欹侧愁杀旁观人。\n拳毛蒙茸衬瓶底，宛转低徊舒四体。眼看明月下昆崙，一片黑云飞不起。\n使君好客酒漏卮，传令更舞君莫辞。手中匕箸犹有失，头上银瓶高一尺。"
        },
        {
            "标题": "寄莱州太守赵圭玉",
            "作者": "刘崧",
            "内容": "忆在兵曹三四年，君留东署我西偏。检书清夜燃官烛，沽酒常时数俸钱。借马独行缘送客，闻鸡相唤去朝天。论交亦有胡兼许，此日天涯各惘然。"
        },
        {
            "标题": "林森山水图歌",
            "作者": "刘崧",
            "内容": "清江何人画山水，西村无传稚川死。林生后出更清逸，笔法远师闽浙士。\n深林大树交铁柯，远峰近巘分陂陀。青天层峡见栈阁，落日平湖闻棹歌。\n水边之亭绝潇洒，更看平桥度羸马。千崖小径雪边分，百道飞泉雨中泻。\n自言笔法由心运，墨色重敷看深润。碧海春云动杳冥，泰华秋空入雄峻。\n昨者相逢湖水上，闻筑幽居傍渔榜。为君先赋采菱篇，答我新图迥幽旷。\n图中好山千万重，还似闽中似浙中。祇今欲往河梁绝，指点天末窥冥鸿。\n我家茆屋珠林底，武姥仙坛两相峙。何时为写看云亭，尽染西原雪华纸。"
        },
        {
            "标题": "秋日承薛克恭马君佑舣舟相问留尊酒而别",
            "作者": "刘崧",
            "内容": "江上柴门闭夕枫，沙头官舸系秋风。过从敢恨论交晚，漂泊翻怜避地穷。\n断雁烟波千里绿，落霞烽燧五更红。远携春酒还相别，独酌空怀二妙同。"
        },
        {
            "标题": "虎食鸭谣",
            "作者": "刘崧",
            "内容": "虎婪馋，口嗒呷，夜入深山中，食人鸡与鸭。念此鸡鸭非野生，人家经年养育成。\n重檐月黑遽搪突，抉笼咥之良可惊。十鸡宁满颐，百鸭不填口。\n羸瘠无脂羽毛厚，长项细肋奚足取。南山多犁牛，北山足麋鹿。\n大者千斤小如毂，血如流泉肉盈谷，尔能攫之胡不足。\n奈何长兽为山君，而乃下夺狐狸之食以充腹。鸭能自呼鸡晓啼，上天诉汝魂不迷。\n帝敕六丁拔尔牙，解尔皮，捣尔窟穴焚尔栖。绝尔丑类为尘泥，深山莫生藿与藜。\n依然万民中，咿咿喔喔鸭与鸡。"
        },
        {
            "标题": "寻人家至石岭下冲雨入大村夜宿罗坑",
            "作者": "刘崧",
            "内容": "石岭重攀跻，罗坑及暝栖。不辞冲暮雨，政恐踏秋泥。\n亲老愁多病，儿痴睡更啼。艰虞戒前路，不敢候鸣鸡。"
        },
        {
            "标题": "戊子六月喜雨",
            "作者": "刘崧",
            "内容": "溪原雨既作，暝色复惨䨴。乱云无时兴，淫浸恐奔溃。\n居人坐当户，烦暑欣涤溉。冥冥飞鸟绝，窈窈横冈背。\n黄罗六七里，举首一山对。念子暂阻修，而多发幽慨。\n神驰碧林表，思豁澄宇外。舆盖强仆夫，逝将汨泥秽。\n亲情见款曲，屡起捉衿佩。侧足石径微，颇亦虑迷殆。\n野航终不渡，潦势方益大。且复连夜床，高谈慰忧痗。\n时维秋夏交，变惕蜂蚁队。湘湖荡流波，其色黯玄黛。\n将军久驻马，农亩应释耒。簪裾恬食息，豺虎越阛阓。\n明王布德泽，此理竟谁昧。秋风落刁斗，夕露沾甲铠。\n岂知藜藿味，优暇乃我辈。勉君迟遁思，过雨方可爱。\n持杯接华烛，登俎烝肴载。庭芜欣濯濯，凉叶交"
        },
        {
            "标题": "入湖口喜见庐山",
            "作者": "刘崧",
            "内容": "鄱阳湖上路，来往愿多违。往事那能问，今年始是归。\n乡田新梦熟，京国旧游稀。稚子能携酒，应先候竹扉。"
        },
        {
            "标题": "湖上联句同常允让黄肃伍理",
            "作者": "刘崧",
            "内容": "疏雨湖边过，凉风柳下来。隔堤渔网出，别浦酒船回。\n远树来江阔，残云带暝开。层台歌吹发，犹恐暮钟催。"
        },
        {
            "标题": "题杨补之临宋徽宗湖口鸂鶒图",
            "作者": "刘崧",
            "内容": "太湖石畔双鸂鶒，碧草春明绣羽毛。莫拟宣和看笔法，故宫花鸟属蓬蒿。"
        },
        {
            "标题": "湖上联句",
            "作者": "刘崧",
            "内容": "次公不解饮，越石最能诗。短句从谁赋，空觞祗自持。\n晴云低过雨，斜日上高枝。近寺钟声起，归鞍未可期。"
        },
        {
            "标题": "颜明德自全椒避乱归安成道过瑞阳赋别",
            "作者": "刘崧",
            "内容": "凤山山头日欲暮，北望风尘暗行路。喜君近向全椒来，别我将返青原去。\n仓皇面目带风日，颠倒衣裳杂霜露。投身幸从异境脱，执手且慰同乡聚。\n比闻冲斥剧豺虎，汝颍徵兵急救捕。繻符严诘千里道，戈甲纷填九江戍。\n主人念客苦留别，立马不发空愁顾。归心早逐匡山云，愁思空迷锦江树。\n驱车南出清江曲，三日风帆快驰溯。远游无方古所戒，菽水怡亲窃终慕。\n我贫未归不得意，感子于我今相遇。未能呼酒一浇涤，秖以软语相温煦。\n空山落叶慎行李，极浦苍葭但烟雾。残年旧隐如可寻，思君更咏閒居赋。"
        },
        {
            "标题": "陪练伯上同饮王氏南园樱桃花下得巾字",
            "作者": "刘崧",
            "内容": "斜日樱桃下，高亭野水滨。草生遥浦暗，花发近林春。\n移席无馀地，停车有故人。登山携谢屐，漉酒问陶巾。\n芝岭元通汉，桃源自隔秦。莫辞终夕醉，世已净风尘。"
        },
        {
            "标题": "再怀伯兄子中时有同客兴国者从间道先归兄以",
            "作者": "刘崧",
            "内容": "贫贱轻离别，艰危昧死生。独违同里伴，仍阻异乡程。爱想深山憩，愁闻间道行。几时秋树下，慰此泪纵横。"
        },
        {
            "标题": "题帖监县所藏唐人画马图",
            "作者": "刘崧",
            "内容": "髯奚并控天闲马，回鞭齐立垂杨下。毛骨疑从汉苑来，衣冠自是唐人画。\n东南百战良马空，安得致此真骁雄。为君电扫清八极，归来立仗明光宫。"
        },
        {
            "标题": "题张彦辅枯木坡岸画轴",
            "作者": "刘崧",
            "内容": "秋宇道人画枯木，纵笔所至皆天成。瘦蛟出石云气润，独鹤横江霜影清。\n荆门送客愁欲暮，澧浦怀人伤远情。望中秋意入惨淡，何处青枫闻雁声。"
        },
        {
            "标题": "酬萧翀怀别见贻之作",
            "作者": "刘崧",
            "内容": "久阔易成晚，独居难为欢。如何天壤间，有此忧患端。\n永念昔别日，春花始资繁。一往落秋风，空闺馀蕙兰。\n芳年坐超忽，故物俱摧残。海水亦已冰，飞霜中夜寒。\n沈吟顾俦侣，伤哉涕汍澜。素丝宁独持，抱璞耻相干。\n感子问远动，志愿得少殚。驰音发孤咏，击节欣众叹。\n白日照空谷，玄云起崇峦。苟怀合并诚，道路谅匪难。\n眷言慎初服，黾勉同加餐。"
        },
        {
            "标题": "李知事廉辅得奇石如雪因命名雪石",
            "作者": "刘崧",
            "内容": "西岭千秋白，山阴六月寒。终然天外远，宜尔座中看。\n映日光相射，含云气独完。惟馀苔藓色，彷佛似青峦。"
        },
        {
            "标题": "和灵隐蒲庵长寄二律 其二",
            "作者": "刘崧",
            "内容": "华发飘萧六十年，閒居鱼鸟亦仙仙。开园未种千头橘，入洞初寻九眼泉。\n幸可自酬沽酒价，喜无人送买山钱。何时乘月过灵隐，同泛秋风鉴曲船。"
        },
        {
            "标题": "和灵隐蒲庵长寄二律 其一",
            "作者": "刘崧",
            "内容": "驻锡龙河近冶亭，一池蒲草座中清。真僧渡海求书偈，朝客圜门听讲经。\n即物悟空心自寂，随缘出定眼长青。法台曾證人天会，几绾袈裟觐紫庭。"
        },
        {
            "标题": "十四夜对月柬子彦有怀子中兄",
            "作者": "刘崧",
            "内容": "月出白杨端，乌啼清夜阑。絺衣初淅淅，草露已漙漙。\n共喜灯花密，宁辞酒盏乾。有兄怀二弟，应自倚楼看。"
        },
        {
            "标题": "赠全真徐本山当淮兵作时本山负其师以逃凡八遇难皆先几而免转徙千里至赣之兴国与余会于治平观因赠以诗",
            "作者": "刘崧",
            "内容": "簪绂猖披总污尘，从师千里独相亲。炼丹炼得心如石，惭愧临危负义人。"
        },
        {
            "标题": "赠全真徐本山当淮兵作时本山负其师以逃凡八遇难皆先几而免转徙千里至赣之兴国与余会于治平观因赠以诗",
            "作者": "刘崧",
            "内容": "葛令井西楼观重，乱馀此地忽相逢。何时云水寻仙去，百丈岩前一树松。"
        },
        {
            "标题": "纪梦",
            "作者": "刘崧",
            "内容": "风雨潇潇鸡乱啼，去年春梦使人迷。环波亭下东湖路，依旧荷花水满堤。"
        },
        {
            "标题": "曾氏蕙花",
            "作者": "刘崧",
            "内容": "闻说新安处士家，萧萧兰蕙照晴沙。翠交庭户三千本，玉立风霜一万花。\n帝子带纕承白露，仙人旌旆散晴霞。为君细读灵均赋，安得携壶载小车。"
        },
        {
            "标题": "永丰刘尊德自南雄归过宁都别予将之豫章因怀旷伯逵赋别念二韵仍以呈旷也",
            "作者": "刘崧",
            "内容": "刘郎南雄来，高豁动晴昊。我行山水深，逢子恨不早。\n林亭春色净，闭户思却扫。骑马晨冲泥，沾濡愧群草。\n长滩石齿齿，舟楫得慎保。呼酒破旅颜，操觚见文藻。\n只今岭南幕，颂尔伯父好。佐邦重赞诺，华发未即老。\n久知阶庭除，重尔甚琲璪。家声激前闻，谁不思涤澡。\n矧子方青年，如日斯杲杲。求师复远涉，下浦伤霖潦。\n落花随飘风，何以慰中抱。南州有旷子，友谊获深造。\n高歌忘羁穷，愁绝亦颠倒。我昔从之游，艰危极论讨。\n今年始适吏，颜色脱枯槁。独不常见之，念我心懆懆。\n永怀川无梁，式赋山有栲。从迈谅匪难，踯躅悲远道。\n浮云递崇冈，斜日下深岛。会合谅有期，持身以为宝。"
        },
        {
            "标题": "奉和本原教授腊月二十九日过白家桥访彦弟之作",
            "作者": "刘崧",
            "内容": "舍弟卜居三里遥，平田亘亩水通桥。草间微雨沾行屐，枝上长风吹挂瓢。\n饮兴一时空澥渤，文光五夜烛云霄。屠苏此会谁先醉，还祝高年继子乔。"
        },
        {
            "标题": "腊月朔日纪怀十八韵",
            "作者": "刘崧",
            "内容": "衮衮闲愁集，堂堂急景迁。残冬惟一月，旅寓向三年。霜入丝莼美，风掀锦树鲜。义山通鸟道，禾水涨蛟涎。雨泣鸣蛩地，云愁过雁天。川光寒不动，兵气惨相缠。海上霞生燧，城边月应弦。疮痍浑未息，疫疠恐相煽。陇亩迟三白，山林负一廛。感时何及矣，抚事独凄然。胆落传新令，家贫食旧编。依人惭野燕，恋子剧饥鸢。席破门悬雨，庖空井掞烟。踵山仍畏虎，蹐地祇怜蚿。出感关途梗，居愁赋调煎。鹿门那可问，桃水径须沿。未必弦真绝，虚疑笔可捐。东风如解冻，南谷且栖玄。"
        },
        {
            "标题": "寄范实夫主廪赣先贤书院三首 其三",
            "作者": "刘崧",
            "内容": "杨子旧精舍，全侯新学宫。百年遗往躅，一旦振高风。\n日月冠裳会，春秋俎豆崇。游歌未能往，叹息羡飞鸿。"
        },
        {
            "标题": "寄范实夫主廪赣先贤书院三首 其二",
            "作者": "刘崧",
            "内容": "赣水来天上，江边足定居。梦寻疑有路，恨别竟无书。\n坐石调琴处，临池弄墨馀。清才与殊调，空忆旧游疏。"
        },
        {
            "标题": "寄范实夫主廪赣先贤书院三首 其一",
            "作者": "刘崧",
            "内容": "乱后今谁在，愁来想鬓华。公侯能好客，风土足为家。\n翠玉春携酒，廉泉夜煮茶。相思一回首，烽火暗天涯。"
        },
        {
            "标题": "小雨约李克正过池上",
            "作者": "刘崧",
            "内容": "溪南云隔数青峰，别馆秋光也自浓。细雨不嫌沙路湿，明朝池上看芙蓉。"
        },
        {
            "标题": "寄题黄氏竹所",
            "作者": "刘崧",
            "内容": "闻说山人种竹多，秋风萧飒意如何。浮云不尽夏西谷，落日遥连淇上波。\n起舞蛟龙金错落，飞来丹凤锦婆娑。何时白日清江路，乞与渔竿理钓蓑。"
        },
        {
            "标题": "寄赠印山黄巡检进贤",
            "作者": "刘崧",
            "内容": "茫茫江海暗烟涛，公子临边事武韬。野砦入云山似印，悬岩飞雨石如刀。\n马头猎罢秋风起，剑底诗成夜月高。寂寞林居最相忆，尘埃凉满旧绨袍。"
        },
        {
            "标题": "舍弟往三㘭岭寻觯子日夕未归坐候林下",
            "作者": "刘崧",
            "内容": "西林已鸡栖，北涧复虫响。沈沈四山暝，寥寥一星上。\n时危剧钟情，期逝劳纡想。怅立此溪阴，欲休未能往。"
        },
        {
            "标题": "谢陈尹文彬惠瓜",
            "作者": "刘崧",
            "内容": "喜闻令尹瓜田熟，初折还能及远人。带雨抱来青玉润，含霜剖破紫琼新。\n客怀洗涤清无暑，农圃歌谣政有神。待报独惭瑶玖后，题诗频寄锦江春。"
        },
        {
            "标题": "寄家书",
            "作者": "刘崧",
            "内容": "匆匆濡墨写忧端，凭仗东风寄便翰。政使书回春未暮，也应无处倩人看。"
        },
        {
            "标题": "园居述怀和王迂叟",
            "作者": "刘崧",
            "内容": "园居背城闉，皋衍沐时雨。颇怀人事幽，岂计力作苦。\n秋麻青已黄，风露薄墙堵。荷锄还独往，脱帻时自舞。\n地偏閒已极，暑退凉亦甫。时来藉草坐，静与竹石伍。\n夕憩思尝瓜，晨兴问炊黍。高秋澄沤潭，返照淡林莽。\n亦欲具轻舠，从君钓中浦。"
        },
        {
            "标题": "题李兵曹竹石图奉寄中翁长公",
            "作者": "刘崧",
            "内容": "自捲新图寄长公，幽篁古木两三丛。燕城六月尘如海，得似南窗卧竹风。"
        },
        {
            "标题": "赋金精山寄赠王使君",
            "作者": "刘崧",
            "内容": "金精之山高入云，丹崖黑石相纠纷。灵泉千尺天上落，仙乐缥缈空中闻。\n我昔南游出其下，池上莲花已堪把。使君访古此寻幽，洞口云萝系骢马。\n激清流，坐高林，排白石，鸣清琴。石以拟君之壮节，泉以比君之素心。\n爱而不见心恻恻，云岑历乱烟波深。题诗远向山中去，木鹤西飞凭寄音。"
        },
        {
            "标题": "寄题金精山凌云亭为王太守赋",
            "作者": "刘崧",
            "内容": "仙女谢尘匹，啸歌云雾间。一朝乘云去，笙鹤渺空山。\n山山翠石盘，涧涧飞泉响。谁凿洞门开，峰前见仙掌。\n虚圆若剖瓜，中抱玉清家。秋风石岩顶，吹下碧桃花。\n桃花不到地，化作云飞去。紫殿十二重，重重映琪树。\n太守骑马来，解鞍憩青屏。冯虚斲山翠，特起凌云亭。\n亭中秋气高，濯雪嗽丹井。遥空明月上，歘见孤鸾影。\n露下白石床，满林金橘香。绿发垂千丈，秪今馀几长。\n忆同姜炼师，载酒跻灵域。手把女萝衣，题名向东壁。\n仙人久相待，重往当何时。为君扫苔石，更写凌云诗。"
        },
        {
            "标题": "寄题凌云亭",
            "作者": "刘崧",
            "内容": "吾乡山水何处好，石台溪上桃源堡。兰陵公子气凌云，故结新亭傍林岛。\n亭前地势深回环，落花细草晴班班。垂杨尽拂烟际水，好鸟啼破云中山。\n我昔东寻雪山顶，忆过溪南踏松影。开轩酌我紫霞杯，三日东风吹不醒。\n就中二老难弟兄，阶庭秀发皆璚瑛。向非前朝进士宅，安得乔木排高闳。\n仙坛峨峨峙亭左，云气飞来交四座。月明吹笛泛灵槎，定有仙人夜相过。\n人间车马尘纷纷，羡君清逸能超群。题诗先寄亭中友，他日相携玩白云。"
        },
        {
            "标题": "答定上人留楮陂隆福寺寄示二首 其二",
            "作者": "刘崧",
            "内容": "路入东乡多翠岑，陂湾犹记昔登临。上人方丈水竹净，丞相祠堂烟雾深。\n几叶玄文遗古梵，百年胜地筑黄金。浮云空切兴亡感，分手何由论素心。"
        },
        {
            "标题": "赋金精橘和萧汉高因呈李提举",
            "作者": "刘崧",
            "内容": "金精橘子旧传名，仙女峰头记漫生。十月铅霜凝绛色，千年石乳结玄精。\n丹房蜜渍琼脂满，赤颗汤浮火齐明。幸托灵泉注芳烈，肯随包贡侈光荣。"
        },
        {
            "标题": "答定上人留楮陂隆福寺寄示二首 其一",
            "作者": "刘崧",
            "内容": "城郭归来思采苓，又闻飞锡过江亭。水光净想禅心白，山色遥瞻佛顶青。\n令节题诗蒲截简，清宵煮茗石友瓶。山房幽赏何由共，长恨伤时醉未醒。"
        },
        {
            "标题": "送萧子所之九江谒刘太守楚奇 其八 寄铁柱观左炼师",
            "作者": "刘崧",
            "内容": "紫霞楼上左仙翁，还向南塘在玉隆。虚阙飞凫云影外，乱山骑虎月明中。\n铜驼荆棘秋风落，铁柱波涛海气通。别后玉箫浑少听，令人长忆万年宫。"
        },
        {
            "标题": "题山水图为兴国监县帖侯赋",
            "作者": "刘崧",
            "内容": "乱馀风物总凋零，谁写云林近草亭。万里归人望江北，居庸还在日边青。"
        },
        {
            "标题": "寄西山郑子纲自邵武校官归",
            "作者": "刘崧",
            "内容": "五月双溪上，垂杨千万枝。春风碧水远，旦旦鸣黄鹂。\n黄鹂惊飞日欲暮，念家却在南平住。林塘高馆一逢君，千里羁愁散烟雾。\n闻子昔者居西山，把书曰在青松间。新移苓术且未斸，旧种薜萝应可攀。\n武阳校官归未久，瘴疠还闻古来有。红窗鹦鹉唤客名，青叶槟榔劝人酒。\n寻幽忆过东平来，丹山碧霞仙掌开。武夷山人住九曲，柴门不出生青苔。\n中轩松竹题诗遍，宁许时流漫相见。名姓先承紫凤书，褐冠不上金銮殿。\n时来空谷行采薇，石田草生秋林稀。往来物色不可得，使者空向江南归。\n我惭羁穷少颜色，闻此伤情岂终极。芳筵置酒清夜半，月出登楼动悽恻。\n萧萧水气浮南湖，繁星丽汉光有无。梧桐叶高白露下，起舞为子听啼乌。\n君家兄弟才名早，幢憧冠盖闽湘道。芳年苦志思奋励，莫遣秋风动原草。\n由来聚散日纷纷，此别音书何处闻。百丈岭前应念我，象牙潭上却寻君。"
        },
        {
            "标题": "赠魏伯谅归豫章",
            "作者": "刘崧",
            "内容": "十月清霜逐雁飞，旅游空复叹多违。野林寒色催黄落，石室秋阴近翠微。\n聚散总怜今日异，登临徒感故人稀。将军宴客偏愁别，更换歌辞看舞衣。"
        },
        {
            "标题": "寄赠陈侯短歌并柬项性高陈宗舜二进士",
            "作者": "刘崧",
            "内容": "陈侯昔尹兴国时，为政喜尚清而夷。讼庭无人山鸟下，蒲鞭日挂甘棠枝。\n闻君佳誉喧两耳，玉树亭亭照秋水。至今父老称诵之，满县春风散桃李。\n锦袍羽箭乌角弓，身骑官马如飞龙。只今出入宰相府，帐下貔虎皆骁雄。\n羡君多才仍好武，轻骑能冲阵如雨。酒酣肝胆向人倾，起拂吴钩坐中舞。\n我有狂客陈村民，为言昔者长相亲。幕宾况有项文学，安得一见清心尘。\n潋江沙晴秋草绿，却望崆峒歌伐木。王郎定棹酒船过，我行不归将奈何。"
        },
        {
            "标题": "出东平南关始闻周侍郎宾自京还家而不及相见赋此寄意",
            "作者": "刘崧",
            "内容": "联桂坊前君故里，匆匆车过不曾知。逢人相问凭相谢，正是南关大雪时。"
        },
        {
            "标题": "寄湛上人",
            "作者": "刘崧",
            "内容": "当时曾共北沙游，把酒哦诗赏素秋。十载故人零落尽，东山依旧说汤休。"
        },
        {
            "标题": "寄周伯宁",
            "作者": "刘崧",
            "内容": "江雨何时歇，淮云尽日飞。谁知千里别，还作故园归。露草侵棋局，风花上钓矶。徒令南浦上，山水忆清辉。"
        },
        {
            "标题": "寄周伯宁二首 其一",
            "作者": "刘崧",
            "内容": "交友今谁在，东游最忆君。清尊澄夜月，綵笔动春云。\n楚甸烽烟合，秦淮树色分。相思愁日暮，花落正纷纷。"
        },
        {
            "标题": "南海逢萧氏妹",
            "作者": "刘崧",
            "内容": "流落怜吾妹，艰难在海隅。偶然馀见日，早已绝归途。\n日落苍波阔，天寒碧屿孤。失群兼委羽，忍泪更相呼。"
        },
        {
            "标题": "题李复中所画髯龙图",
            "作者": "刘崧",
            "内容": "海外飞腾地轴倾，五云雷电绕神京。鼎湖天远人难见，彷佛龙髯下太清。"
        },
        {
            "标题": "北风",
            "作者": "刘崧",
            "内容": "北风三日寒凛然，又吹河水作琼田。渔人欲下九囊网，贾客愁胶万斛船。\n霜鸿独宿时惊夜，野鸭群飞欲上天。闻说楚城春意早，菊沟云暖酒如泉。"
        },
        {
            "标题": "送孙民瞻之广西帅阃照磨",
            "作者": "刘崧",
            "内容": "蔚蔚城闉柳，长条当路岐。行人服王命，策马厉所之。\n登高望群山，马鸣风正悲。天连江广交，云隐湖湘湄。\n向西有大府，冠盖何逶迤。分阃控百蛮，元戎总前麾。\n简书岂不畏，舒卷在所持。忾彼猺獠徒，椎跣恒蚩蚩。\n丝毫苟失御，雠杀相纷披。闻君去参幕，道路今衍夷。\n两江动晴色，八桂含春姿。王爵有优劣，官资无崇卑。\n烈烈塞上笳，泠泠月中吹。感激丈夫气，岂不在边陲。\n圣人重文德，斯道贵抚绥。慎尔录边勋，勉为古人思。"
        },
        {
            "标题": "题熊自得山水四景 其三 洞庭",
            "作者": "刘崧",
            "内容": "几日楼船发，洞庭湖水东。如何当别日，常是鲤鱼风。"
        },
        {
            "标题": "秋日见雁有感",
            "作者": "刘崧",
            "内容": "居庸关前秋草新，桑乾河畔是通津。可怜无数沙场雁，个个南飞背着人。"
        },
        {
            "标题": "高唐州",
            "作者": "刘崧",
            "内容": "三月春光欲暮时，故园回首意兼悲。道傍杨柳心枯尽，犹有青青到远枝。"
        },
        {
            "标题": "题唐子华江干幽居图为余子芳赋",
            "作者": "刘崧",
            "内容": "山风不作众壑静，江雨初飞入寒暝。绿浦迢迢碧草交，丹崖窈窈青林并。\n金牛石前螺子冈，子行何时归故乡。野航把钓秋水迥，江亭读书春昼长。"
        },
        {
            "标题": "江干草居",
            "作者": "刘崧",
            "内容": "江干惬幽屏，草扉亦常关。晚途断归人，虚市见寒山。\n林木变冬候，繁绿忽已殷。鸣鸟相因依，孤云时去还。\n唐虞既云远，慨此时独艰。四体岂不勤，我发日已斑。\n翱游千载上，偃仰一室间。乐咏古人诗，庶几无腼颜。"
        },
        {
            "标题": "题江景画",
            "作者": "刘崧",
            "内容": "鸟声先在竹林间，虚室曈曈曙色还。一夜霜寒慵早起，开门枕上看青山。"
        },
        {
            "标题": "题江景画",
            "作者": "刘崧",
            "内容": "涧边白石明于雪，林下清风冷似秋。落雁圆沙江路转，短篷烟雨忆曾游。"
        },
        {
            "标题": "江南弄",
            "作者": "刘崧",
            "内容": "江浦晴云作水流，鸳鸯哺雏花满头。沙堤十里寒溘溘，湘娥踏桨摇春愁。菖蒲叶齐宝刀绿，佩鱼双剪琪花玉。酸风吹雨不见人，一夜啼痕绣丛竹。"
        },
        {
            "标题": "送僧惟善归省豫章",
            "作者": "刘崧",
            "内容": "龙门径里雨如烟，云木苍苍叫杜鹃。江上客怀悲往日，山中草色记流年。\n飞花雪片沾离席，垂柳春阴拂画船。忽忆钟陵烽火后，湖东水长浸瓜田。"
        },
        {
            "标题": "江上对月歌",
            "作者": "刘崧",
            "内容": "明月初出云间时，炯如金盆光陆离。驻影疑遮青桂树，飞光直射碧桃枝。\n枝间烂烂花如雪，风力高寒吹欲折。便持玉案紫琼杯，还酹青天白银阙。\n白银阙，几千文，九州四海遥相望，一年十二度圆缺，惟有春时最和朗。\n我从抱病滞故园，十夕九雨增忧烦。此时朋游少欢聚，谁与共倒林中尊。\n只今玩月流江浒，却忆兄行弟游处。湘水天青路口云，雩山雪照罗岩树。\n独不见兮心惨伤，举头看月怜异乡。华山老鹤歘起舞，龙门流水横秋霜。\n人生富贵复何有，笑折花枝劝行酒。未须秉烛向西园，更与回尊唱杨柳。"
        },
        {
            "标题": "题帖德裕江亭秋思图",
            "作者": "刘崧",
            "内容": "石上茅亭绝不高，水边秋意似临皋。长松生近蛟龙窟，夜夜倚江吟翠涛。"
        },
        {
            "标题": "寄赠刘仲修",
            "作者": "刘崧",
            "内容": "我昔东游紫瑶峰，手携仙人九节筇。天宁讲师好静者，邀坐绝顶看云松。\n是时君从槎溪来，石室相逢心眼开。题诗忽满雪色壁，仙药昼下莲花台。\n石桥流水听猿处，绝似天台赤城路。不见山中王子乔，吹笙自入浮云去。\n感君萍蓬无定居，几回寄我云中书。缄藏怀袖不忍发，愁心炯炯明寒虚。\n东南丧乱乘五载，昔者交游竟谁在。清江碧嶂落日外，修竹啼莺久相待。\n往闻亲庭阻归舟，书来可以宽离忧。官船何日出川口，早晚相迎金凤洲。\n凤洲萧条归未得，经年寄食江边宅。早春舣棹忆曾过，行踏江沙雨中别。\n君从二月来南平，我复鼓枻从东征。城西王郎竹林下，怀我无限沧洲情。\n如何相寻不相遇，空使愁心结烟雾。春风吹尽碧兰花，愁满西轩绿筠树。\n昨者临流别远人，忽忆旧游心更亲。便当买船载歌舞，从尔烂醉江南春。"
        },
        {
            "标题": "赠汝南韦布",
            "作者": "刘崧",
            "内容": "汝南韦布不易得，闭户读书无所为。掉头不入将军府，开口解赋骚人词。\n常思隐去有鹿伴，只爱步行无马骑。石室烟青时炼药，山源水黑昼临池。\n才华自信古难匹，姓字不传人少知。闻说崆峒山石上，时时乘月自题诗。"
        },
        {
            "标题": "岁暮自靖安县将归南平留别袁明诚茂才",
            "作者": "刘崧",
            "内容": "昔我始客豫章城，众中识君颜色清。十年异县风雨隔，芳草满园啼早莺。\n宁知此别堕千里，与子溪南同濯缨。春华过眼叶秋脱，思之可使神魂惊。\n读书济胜恒有道，辞家作客宁无营。亦知云中鸿雁急，岂有地上麒麟行。\n清秋门巷三日雨，已觉满眼牵愁生。高林凉日白惨淡，幽谷细雾寒峥嵘。\n寻常抚事念乡邑，见尔不殊亲弟兄。岂但过从慰寂寞，喜可纵谈开老成。\n芙蓉作花露始白，拟以斗酒邀同倾。此时高堂念游子，举杯欲饮难为情。\n肥牲不如东邻菽，且可力养毋干荣。逝兹晏岁返故里，恐有寒草荒柴荆。\n稚子啼饥亦可念，几日江上先相迎。便从早晚出溪口，与子共赏西山晴。\n石头买船待明发，风吹北斗天中横。峡江见月定相忆，此意不尽东流声。"
        },
        {
            "标题": "金沙盛开",
            "作者": "刘崧",
            "内容": "金沙花发绕亭东，万朵笼松满障红。安得移樽唤歌舞，为君醉倒锦屏中。"
        },
        {
            "标题": "夜宿曾氏馆赋赠子元子硕昆季",
            "作者": "刘崧",
            "内容": "袅袅丛兰秀，娟娟双凤雏。馨香元是早，毛羽固应殊。\n夕雨沾书帙，春风散酒壶。承家仍好客，于我惜欢娱。"
        },
        {
            "标题": "闻赣江泛溢冲决金鱼寺有怀敝庐感赋",
            "作者": "刘崧",
            "内容": "五月水生牛口矶，客子独怜行未归。荡决已闻冲野寺，漂流故恐失柴扉。\n鱼虾小市舟航集，鸡犬深林烟火稀。且可登楼避泥潦，无由缩地问庭闱。"
        },
        {
            "标题": "题王若水画松石高人图",
            "作者": "刘崧",
            "内容": "盘松如龙石如虎，傍有高人须发古。千年海上忆安期，一日山中见巢父。\n龙变乘云虎可骑，四海逍遥随所之。桃花源里有路到，莫遣时人先得知。"
        },
        {
            "标题": "题枯木竹石",
            "作者": "刘崧",
            "内容": "平沙竹树晚毵毵，楚客维舟近峡南。忽忆微云将雨过，满林秋色照江潭。"
        },
        {
            "标题": "过恭城望九里山",
            "作者": "刘崧",
            "内容": "满河冰片挟舟行，洲渚参差互送行。九里山晴春意动，买鱼酤酒过彭城。"
        },
        {
            "标题": "照镜曲",
            "作者": "刘崧",
            "内容": "蟠螭双衔锦带红，妆台刻玉秋玲珑。彩云忽开紫鸾舞，明月夜堕香奁中。美人妆罢房栊杳，鹦鹉呼寒帐中晓。拍簇花迎笑靥开，低飞黛绿秋娥小。满庭桃李各娇春，顾影含羞便恼人。愁来独掩云屏宿，手持宝钗扣寒玉。吴锦蜀粉暗消磨，泪满菱花奈别何。不知昨夜愁深浅，但觉朝来华发多。"
        },
        {
            "标题": "九月八日述怀",
            "作者": "刘崧",
            "内容": "九月登临拂帽纱，十年回首一长嗟。只今城郭多秋草，何处池台有菊花。\n泽国雨垂龙影断，海天风急雁行斜。清尊久覆无烦问，拟折茱萸试煮茶。"
        },
        {
            "标题": "和答萧国录八月十一夜对月有怀之作",
            "作者": "刘崧",
            "内容": "林塘澹清华，庭宇豁虚朗。露井波澄辉，风林叶交响。\n高言倡令德，孤吟振遐想。亭亭江上月，肃肃云雁往。\n美人浩前期，令节延远望。池鱼既堪纶，旨酒亦可酿。\n永怀契天游，庶以会心赏。宇宙本达观，如何较铢两。"
        },
        {
            "标题": "古诗九章赠别郑同夫 其七",
            "作者": "刘崧",
            "内容": "秋水忽时至，百川浩漫漫。蒹葭薄晨露，芰荷激轻湍。\n闻子驾方舟，咏歌以盘桓。思结君子佩，所忧无芳兰。\n天高碧海远，坐恐秋霜寒。临流顾其徒，酌酒不成欢。\n君行我当留，此别良独难。踟蹰岐路侧，耿耿忧恨端。\n独无凌风术，从尔乘飞鸾。"
        },
        {
            "标题": "古诗九章赠别郑同夫 其九",
            "作者": "刘崧",
            "内容": "昆崙九千仞，浩荡不可期。九州行无穷，会有相逢时。\n执手不忍别，赠子双琼枝。交道愧苟合，素心谅难知。\n油油山上云，冉冉无定姿。松柏生涧壑，贞性终不移。\n天寒白日暮，秋风动江蓠。怅然道路远，何以慰所思。\n马鸣城北门，长揖从此辞。但知行者乐，讵知留者悲。"
        },
        {
            "标题": "怀万德躬",
            "作者": "刘崧",
            "内容": "万生江海士，蚤志在经术。贤网失雄奇，低垂向蓬荜。\n豪吟高李间，盛世宜作述。光华丰城剑，洋溢清庙瑟。\n霄汉未有期，风波乃相失。今年赴大庾，华发映初秩。\n名高乃为累，退伏惧谗嫉。维时三月初，上道戒吉日。\n江发南云长，帆开北风疾。停舟一相过，取别伤草率。\n岂不念平生，衷怀讵能诘。维南苦凋瘵，民情甚回遹。\n治棼古有戒，何以布章律。秋风渺鸣雁，赞佐在轸恤。\n妻孥隔异县，岁晏悲蟋蟀。微生且漂泊，吾道在否塞。\n怀哉南川隐，千载竟谁匹。"
        },
        {
            "标题": "君子堂夜起",
            "作者": "刘崧",
            "内容": "风乱残灯自掩扉，夜寒游子叹无衣。池南落尽芙蓉叶，满地月明霜正飞。"
        },
        {
            "标题": "北平一冬无雪风沙特甚虽土旷人稀而车运不绝良可叹也",
            "作者": "刘崧",
            "内容": "边城日暮苦风沙，共说残年气候差。水暖已闻冰解冻，地枯不见雪飞花。\n去牛来马馀千里，吠犬鸣鸡有几家。东望春回应不远，可能膏泽遍荒遐。"
        },
        {
            "标题": "看雨",
            "作者": "刘崧",
            "内容": "惨淡连遥岭，萧条入近林。随风初作势，度水忽成阴。\n垄穗占新沐，池荷掩旧沈。西楼濯冰雪，暂尔豁烦襟。"
        },
        {
            "标题": "客情",
            "作者": "刘崧",
            "内容": "清明已过寒雨稀，客情物色共依微。庭前幽草忽如积，江上落花浑欲飞。\n风云惨淡随长戟，尘土萧条上短衣。云亭江上麦田熟，昨夜月明还梦归。"
        },
        {
            "标题": "赠赵录判之九江兼柬孙伯虞 其八 秋夕怀大兄及四舍弟时俱客兴国县山川阻修音问邈然",
            "作者": "刘崧",
            "内容": "岂谓无家别，三人各远方。已嗟甘旨薄，翻作道涂长。\n潋水风湍白，瑶冈雾树苍。书来定早晚，莫遣雁相将。"
        },
        {
            "标题": "题枯木竹石",
            "作者": "刘崧",
            "内容": "老节盘回气不伸，苍苔过雨欲生鳞。山中樵客寻常见，谁与图形献梓人。"
        },
        {
            "标题": "题枯木竹石",
            "作者": "刘崧",
            "内容": "曾听楚人歌竹枝，横江秋静月明时。只今漂泊春风里，绿满南园总不知。"
        },
        {
            "标题": "题枯木图为王子启作",
            "作者": "刘崧",
            "内容": "高堂展图飒寒景，古桧峨峨出苍顶。坐上疑闻啄木声，空中忽落蛟龙影。\n干株偃蹇势回薄，梢节盘撑气深猛。寻常岩壑真有此，六月炎风为之冷。\n密叶中含雷雨垂，危标上逼云霄迥。悬猿清秋怯倒上，饥鸢落日愁相并。\n浦口回舟望北林，原头立马瞻西岭。刘郎此图昔所画，物色笔势生雄骋。\n王君得此绮绣重，玉立阶墀见清挺。经年烽火万山赤，赭伐还闻到条梗。\n天寒荒野霜露白，萧瑟阴风助悲哽。岂无千尺栋梁具，摧绝泥沙竟谁省。\n深山大泽龙虎死，惨淡相看愁不醒。海波万一解经天，亦欲乘槎掠参井。"
        },
        {
            "标题": "题枯木竹石",
            "作者": "刘崧",
            "内容": "木叶欲脱天雨霜，竹枝乍低风已凉。三湘落日流波白，行子系船思故乡。"
        },
        {
            "标题": "乙巳正月九日大雪避抄兵由王山将入富田至洞口与家兄相失",
            "作者": "刘崧",
            "内容": "惊尘飒南至，妻子哭道周。出门四山云，欲止安得留。\n严风裂我肌，行潦冻不流。入洞怪崄巇，度岭伤阻修。\n风波一相失，咫尺生愁尤。大哉乾坤内，性命若云浮。\n譬彼孤飞鸿，冥冥安所投。嗒然向西望，泪下不可收。"
        },
        {
            "标题": "寄答王希颜",
            "作者": "刘崧",
            "内容": "承恩万里赋归田，秋入华颠已飒然。天上看花成昨梦，江头种树记新年。\n鼠侵败箧残书在，蛇伏虚房一剑悬。夜雨青灯茅屋底，可能相对共谈玄。"
        },
        {
            "标题": "快阁春望次王子启",
            "作者": "刘崧",
            "内容": "使者徵兵去，居民避地回。南风犹鼓角，北岸自楼台。\n白水晴云动，青山暮雨来。百年旧城郭，临眺独兴哀。"
        },
        {
            "标题": "题快阁和万德躬",
            "作者": "刘崧",
            "内容": "快阁西南引兴长，高城落日晚苍凉。江通牛吼疑巴峡，山入龙门似太行。\n季子敝裘终相国，长卿驷马未还乡。登临日对芳樽酒，莫遣秋风近绿杨。"
        },
        {
            "标题": "腊月朔日纪怀十八韵",
            "作者": "刘崧",
            "内容": "衮衮閒愁集，堂堂急景迁。残冬惟一月，旅寓向三年。\n霜入丝莼美，风掀锦树鲜。义山通鸟道，禾水涨蛟涎。\n雨泣鸣蛩地，云愁过雁天。川光寒不动，兵气惨相缠。\n海上霞生燧，城边月应弦。疮痍浑未息，疾疠恐相煽。\n陇亩迟三白，山林负一廛。感时何及矣，抚事独凄然。\n瞻落传新令，家贫食旧编。依人惭野燕，恋子剧饥鸢。\n席破门悬雨，庖空井閟烟。种山仍畏虎，蹐地秪怜蚿。\n出感关途梗，居愁赋调煎。鹿门那可问，桃水径须沿。\n未必弦真绝，虚疑笔可捐。东风如解冻，南客且栖玄。"
        },
        {
            "标题": "春日萧氏静安堂同诸客赏兰赋长律一首",
            "作者": "刘崧",
            "内容": "根移澧浦植盆沙，好在兰陵隐士家。翠颖齐抽千万叶，玉芽初试两三花。\n丹房晓浥金茎露，紫晕春寒石洞霞。幽操能忘尼父叹，哀歌敢动楚人誇。\n林间解佩伤薋菉，江上停舟感揭车。幸过高堂春酒熟，与君烂醉答年华。"
        },
        {
            "标题": "夜宿丈溪道院喜赋和呈萧同知孙经历",
            "作者": "刘崧",
            "内容": "风竹林间绿笋竿，洞门白昼忽阴寒。仙人解唤雷行雨，却与玄都洗石坛。"
        },
        {
            "标题": "武山十四境 其七 礼斗石",
            "作者": "刘崧",
            "内容": "道士礼斗处，独缘岩际云。空中歌碧落，不遣世人闻。"
        },
        {
            "标题": "出赵村闸为魏鉴题墨梅一首",
            "作者": "刘崧",
            "内容": "忆在江南处士家，每从雪里见横斜。北来十月燕山下，却忆梅花似雪花。"
        },
        {
            "标题": "青阳店晓泊忆往年点水驿过此",
            "作者": "刘崧",
            "内容": "寂历临流岸，苍茫向暮天。关河淹远客，风雪送残年。\n宿雁时惊火，饥乌欲趁船。昔年来往地，回首一茫然。"
        },
        {
            "标题": "承张弘毅林居奉和一绝",
            "作者": "刘崧",
            "内容": "林塘蔼蔼净晨晖，霜落风停叶自飞。村巷不曾缘客扫，莫嫌尘土污秋衣。"
        },
        {
            "标题": "秋日承庐陵曲山萧寿春过林居来谒临别赋赠一首",
            "作者": "刘崧",
            "内容": "秋露满园桑叶飞，远烦江上问柴扉。青山古道独行晚，白发故人相见稀。\n细雨高原禾黍熟，斜阳疏树橘橙肥。残年甚欲留君住，何事骊驹只赋归。"
        },
        {
            "标题": "六月自流江返林居",
            "作者": "刘崧",
            "内容": "始我去家日，温风临绪春。兹还大火中，草木浩发新。\n念昔罹兵来，庐井屡摧湮。琴书委泥潦，桑果荡为薪。\n悄无鸡犬喧，焉得晤旧邻。人生岂无营，返故各有因。\n譬彼南飞鸟，恋巢心所亲。永怀事栖止，此里俗固淳。\n言笑抚弱子，息偃谢朝绅。谁为物外婴，而使忧患臻。\n天道谅不远，吾行当力遵。所欣檐间雀，不厌今年贫。"
        },
        {
            "标题": "春日承鹏举过余林居适留龙陂山中不果会蒙寄诗三绝趣余入武山依韵奉荅 其一",
            "作者": "刘崧",
            "内容": "仙女石前愁日晡，松林风急鸟争呼。谁传天上瑶华曲，惊倒花间碧玉壶。"
        },
        {
            "标题": "春日承鹏举过余林居适留龙陂山中不果会蒙寄诗三绝趣余入武山依韵奉荅 其三",
            "作者": "刘崧",
            "内容": "想见北岩云锦堆，野花如雪照人开。云峰寺里啼莺早，定约清明载酒来。"
        },
        {
            "标题": "和答萧翀春雨过林居之作",
            "作者": "刘崧",
            "内容": "林居滞昏雨，不知白日西。窈窈穷巷阴，客至鸡乱啼。\n旧梅既粲野，新柳复盈堤。感此岁序迁，中情忽如迷。\n簪盍慰远勤，尊酒欢相携。古交今则稀，世道方涂泥。\n立善固所欣，企贤贵思齐。笑咏且永夕，勿辞此幽栖。"
        },
        {
            "标题": "春日承鹏举过余林居适留龙陂山中不果会蒙寄诗三绝趣余入武山依韵奉荅 其二",
            "作者": "刘崧",
            "内容": "小作寻春漫浪游，君来不得事攀留。青青杨柳王摩诘，艳艳桃花皮日休。"
        },
        {
            "标题": "林卧",
            "作者": "刘崧",
            "内容": "梧桐金井是谁家，芦苇荒城起暮笳。密叶不知微雨过，长空又送夕阳斜。\n谁能林卧看无始，自信天游乐有涯。何事桃源人不到，洞门终岁锁丹霞。"
        },
        {
            "标题": "过周宜冲林居",
            "作者": "刘崧",
            "内容": "幽人系遐思，散策欣往即。圳南秋水落，行踏涧中石。\n离离数青松，远荫林下宅。落日在柴门，清风满蒲席。"
        },
        {
            "标题": "旷维宁于舟中架屋名临清轩",
            "作者": "刘崧",
            "内容": "旷子雅怀江海情，船头葺屋爱临清。波间明月有时堕，水底白云终日行。\n幽鸟踏波看洗盏，老龙抱石听吹笙。伤心华屋成尘土，便拟从君觅翠瀛。"
        },
        {
            "标题": "题故宋太祖十二世孙孟坚所赋宝鼎见乐章贺其叔母太恭人淳祐八年戊申岁上元日寿旦也其词用官绫书之",
            "作者": "刘崧",
            "内容": "王孙自昔擅词华，仁族敦亲出内家。惆怅百年遗墨在，吴绫犹似敕绫花。"
        },
        {
            "标题": "靖安刘节妇诗",
            "作者": "刘崧",
            "内容": "春花逐飘风，不复返故枝。妇人守中闺，死别生不离。\n借问闺中妇，守此将为谁。岂但伤所天，恒恐宗事隳。\n念昔初嫁日，委币充房帷。母也为我笄，姊妹为我缡。\n祝我出门去，事夫永相宜。夫家庭前树，两见春葳蕤。\n下有紫鸳鸯，双双戏清池。思同郑鸡鸣，忍歌秦扊扅。\n君子不百年，弃捐忽如违。高堂无老姑，所有乳下儿。\n不知后生死，身在义则随。势弱将易摇，众言生间危。\n譬彼鸟方鷇，阚窥笑群鸱。又如孤栖燕，徒劳飞雀思。\n亲戚来相看，怜我青娥眉。叹息劝且言，悯我寒与饥。\n含悽谢所亲，抆泪洗铅脂。指天唾出血，誓死终不移。\n结髦覆儿额，裹衣承涕洟。妾身未即死，会见成人时。\n夜绩坐达晨，晨理机中丝。卖丝教买书，读书以为资。\n上承祖先祀，下衍嗣续期。忽忽八十馀，子孙足娱嬉。\n甘旨虽在口，终然有馀悲。举案奉岁时，升堂陈棬"
        },
        {
            "标题": "寄赠张隐君",
            "作者": "刘崧",
            "内容": "仙人身著紫绮裘，昨者来自南陵州。南陵之山高百尺，中有叠嶂之危楼。\n烟光涌翠当碧落，石瀑飞嶂鸣清秋。庾公谢朓招不起，至今山水令人愁。\n飘然戏笙鹤，南过三湘去。落日下洞庭，长歌揽巫楚。\n楚王台榭杳霭间，青鸟飞去何时还。三十六天朱陵洞，七十二峰南岳山。\n娟娟绿萝裳，袅袅临流女。倏忽如飘风，白波愁日暮。\n重华之琴不复鼓，灵瑟年年泣秋雨。仙人自是留侯徒，口诵黄石相传书。\n左按钧天之广乐，右接奇肱之飞车。鱼龙掀舞明月下，坐使千古成须臾。\n我思仙人碧云里，再拜扬言惭仰视。瑶草春香石洞霞，白榆夜浸天河水。\n天河水流无尽时，织女秋鬓应成丝。若过扶桑定相待，我欲乘槎浮东海。"
        },
        {
            "标题": "访易复初雍塘新居",
            "作者": "刘崧",
            "内容": "幽人卜筑向林丘，新辟园池引涧流。屋头栽竹连两疃，门外种苗方十畴。\n云深犬吠风叶落，日晏鸡鸣烟火收。架上有书尊有酒，不辞终岁此淹留。"
        },
        {
            "标题": "题故人郭隐君筱坑故居因吊新坟有作",
            "作者": "刘崧",
            "内容": "风尘澒洞失斯人，旧宅凄凉问水滨。岩畔好山莺择木，池南古柳燕争春。\n书传未信中郎绝，金散宁辞郭解贫。寂寂孤坟三尺草，萧萧落日一沾巾。"
        },
        {
            "标题": "城下青草歌时饶府调湖南青草军守太和日与南乡有构隙之意",
            "作者": "刘崧",
            "内容": "打拢渔家船，更锁东门渡。只从城下泊，不放江南去。"
        },
        {
            "标题": "城下青草歌时饶府调湖南青草军守太和日与南乡有构隙之意",
            "作者": "刘崧",
            "内容": "日日起帆樯，载酒送牛羊。赣兵明日下，相候打南乡。"
        },
        {
            "标题": "九月廿二日承钟元卿六月二十日书且有卜邻之约未知能遂否也赋答意",
            "作者": "刘崧",
            "内容": "九月初承六月书，过时不敢问何如。故园早已黄花后，南国相将白雁初。\n直以亲情能数问，可缘贫贱转相疏。卜邻预喜过从近，远愧江湖未定居。"
        },
        {
            "标题": "萧翀常早起读书畜鸣鸡于楼上以为候为赋一绝",
            "作者": "刘崧",
            "内容": "高楼笼鸡听早鸣，夜长愁误读书程。不道州城烽火后，更声常是不分明。"
        },
        {
            "标题": "漉酒图",
            "作者": "刘崧",
            "内容": "脱巾以漉酒，酒熟何淋漓。感君光似月，照我鬓成丝。"
        },
        {
            "标题": "夏日同欧阳仲元罗子理邓崇志会饮林屋得紫字",
            "作者": "刘崧",
            "内容": "幽居带林皋，烟草共墟里。两日不相承，鸟啼春竹紫。\n川平雨初集，日落风更起。怅望城市遥，青山隔流水。"
        },
        {
            "标题": "过南圳访友同王子与罗子理分韵得满字",
            "作者": "刘崧",
            "内容": "连阜衍平皋，深林閟虚馆。扬襟畅遐思，散帙延清款。\n溪莼花羃羃，田黍实纂纂。径回阡弥永，水落涧初满。\n载欣秋稼登，矧惬人事罕。欲往悲旷途，言归理脩疃。"
        },
        {
            "标题": "和子与王徵君中秋律诗一首",
            "作者": "刘崧",
            "内容": "对月怜今夕，看云忆往年。秋光连武姥，诗兴在禾川。\n花底吹箫坐，松根枕石眠。如何继清好，高咏赏团圆。"
        },
        {
            "标题": "题赤松山房歌为张思让赋",
            "作者": "刘崧",
            "内容": "吾闻古有赤松子，云是神农之雨师。后来留侯从之游，汗漫恍惚安可期。\n金华北山秀且奇，或云仙人游于斯。盘云捎雾几千文，奔腾直下兰江湄。\n兰江美人晰而颀，风骨不殊仙者姿。时来山中攀桂枝，架岩凿谷临湾埼。\n灵湫洞黑蟠蛟螭，流水下注为渊池。前开层峰出渺瀰，丹霞浴海腾金支。\n云中老仙方颔颐，手携锦轴绿玉词。导以玉女载两旗，从东而来复西驰，欲近忽远不可追。\n千岩万壑绝人迹，但觉浩浩天风吹。伫立却望成逶迤，回身太息冥所思。\n左引紫霞觞，右弹冰玉丝。山空月白秋似水，老鹤夜下要人骑。\n问兹山房谁所为，留侯子孙非君谁。只今从军伤远离，万里幕府随旌麾。\n燕山马上昨见之，山水秀色浮修眉，仙人之徒真不疑。\n我惭渐老才力衰，何以报尔游仙诗。南望武山胡不归，山下亦有金华祠。\n闻君佳致欲往随，便来南游拂云衣。憩青萝兮咏双溪，万一赤松寻不见，从君先访牧羊儿。"
        },
        {
            "标题": "题引翠楼简元善张兄",
            "作者": "刘崧",
            "内容": "尽道楼居思不群，满楼山色翠纷纷。高崖斜日含丹雾，碧嶂清秋起暮云。\n江上捲帘通雨气，月中看剑动星文。来游定觅张公子，载酒题诗过夜分。"
        },
        {
            "标题": "命童子买酒看后庭晚菊",
            "作者": "刘崧",
            "内容": "自数青钱送酒家，瓦瓶细细注流霞。牡丹芍药从渠有，莫负庭前瘦菊花。"
        },
        {
            "标题": "寄赠元善张茂才",
            "作者": "刘崧",
            "内容": "昔有姑苏张将军，百战起家身立勋。太平老死筠州戍，孙子往往清而文。\n继也芳年色白晢，未试征行已无敌。论兵慷慨动风雨，挥笔从容谢锋镝。\n将军战袍今尚存，犹污当时腥血痕。猛思祖烈意未已，临风三叹消精魂。\n高堂峨峨树长戟，堂下双槐高百尺。清阴如水动秋云，密叶长枝总堪惜。\n传家旧藏金虎符，佩之可以专千夫。独推馀泽让诸弟，自喜閒适非其迂。\n低头却骑款段马，长日行歌在林野。已惊孝友动戎行，况复词华振风雅。\n云有飞羽水有鳞，思欲一见嗟无因。故人罗肇风格好，向我语子频殷勤。\n海隅昨者南征急，诏下还闻烽警息。将门缵武必英雄，似尔奇才岂终极。\n我生长大不识兵，忧时漫使心潜惊。但愿相逢日无事，与子把酒歌升平。"
        },
        {
            "标题": "别从兄本泉教授之南阳",
            "作者": "刘崧",
            "内容": "我家兄弟犹联琚，四十年前无异居。西头下市日来往，扫石共读林间书。\n长成离隔风雨过，骨肉忧患何纷如。老人大父忽已远，后者忽昧戚与疏。\n南城府君子所祖，旧宅江上遗荒墟。兄从往年住城郭，早有二子应门闾。\n往从广西起荐辟，上隆职教腾清誉。公侯子孙必复始，喜见仕版开其初。\n衡州太守见旌节，设醴宾筵类左虚。荆衡东南忽破碎，间道潜归惊崄㠊。\n凄凉诸侯旧宾客，刺口论事从欷歔。蛟湖流水清绕屋，灌溉可以勤菑畬。\n寒风吹衣霜霰厉，子复南上辞林庐。潮阳更在万里外，我欲遮道牵其裾。\n安得乡园复聚处，带经跨犊随耕锄。向来总角今老大，愧我寂寞如栖苴。\n送行无酒不得醉，怀抱郁郁无能摅。潮水有蛟山有虎，慎尔鞭策无驱车。"
        },
        {
            "标题": "奉和刘侯对月一首",
            "作者": "刘崧",
            "内容": "深沉鼓角动重关，迢递星河近暮山。卧匣宝刀鹇尾白，悬门弓䩨虎文斑。\n石林寒落鞲鹰急，原草秋肥厩马閒。忽忆海天南讨日，月中飞箭下黎蛮。"
        },
        {
            "标题": "投老归田承敬则陈兄有诗见寄依韵奉答",
            "作者": "刘崧",
            "内容": "京阙辞荣慨暮年，解缨归濯武山泉。倦鸿敛翼青霄上，啼鸟伤心白发边。\n拟注丹经寻故检，欲参道帙校真诠。看花载酒双溪曲，可得重来独惘然。"
        },
        {
            "标题": "题嵩高云气图为工部王子邕赋",
            "作者": "刘崧",
            "内容": "颍川阳城之间，乃有云气郁然而干天。中峰拔地九千丈，三面侧叠开青莲，云是嵩高之层巅。\n扪柳掠井当星躔，往往白日朝群仙。复有东西二石室，洞穴窈窕相钩连。\n天风吹雨不到地，石髓如泥流紫烟。但见瑶林琪树纷百千，朱楼绮阁丹碧悬。\n美人绿发垂两肩，手持玄文驾飞軿。欲往从之嗟渺绵，似听流水㶁㶁鸣丝弦。\n仙游杳漠今几年，清梦忽堕新图前。玉光下起崖石底，松顶上出飞鸿边。\n山中古路广以平，秦车汉骑何翩翩。徒闻金丹閟石检，尘土世人安得传。"
        },
        {
            "标题": "赵江宁鸣玉为余写武山云气图赋此奉酬",
            "作者": "刘崧",
            "内容": "赵江宁，才且清，烱如白露凝金茎。鸣弦佐政重京邑，潇洒独怀遗世情。\n人言江宁好文彩，越土王孙著前代。乃翁旧图八骏马，电影风行破云海。\n江宁好画水与山，意比八骏尤高閒。近追高公远董氏，神气正在苍茫间。\n伯兄侍郎我同事，邂逅兵曹见高致。偶携雪楮问乡山，便写嵯峨出云势。\n朝怀武山景，暮看武山图。披林指涧忆所历，云中似有人相呼。\n我昔游山时，秋风落松子。泉泻洞门青，霞翻石屏紫。\n北岩千丈高且虚，骑虎曾到仙人居。菖蒲石上看残弈，柿叶林中闻读书。\n一从南京来，奔走愧尘鞅。钟山只在城东北，日日见之未能往。\n都门杨柳青入云，黄莺乱啼终日闻。秦淮楼高花似锦，安得烂醉江宁君。\n江宁欲别当奈何，乘兴更与挥云萝。他年载酒鉴湖上，却唱武山归隐歌。"
        },
        {
            "标题": "投老归田承敬则陈兄有诗见寄依韵奉答",
            "作者": "刘崧",
            "内容": "莫怪经年相见稀，閒心已逐野云归。花间旧酿荼䕷酒，松下新裁薜荔衣。\n山树晓晴黄鸟并，野塘春涨白鱼肥。怜君坐病吟成癖，天上何人识少微。"
        },
        {
            "标题": "道中偶见",
            "作者": "刘崧",
            "内容": "茅苇白蓬蓬，行人西复东。一双青鹳鹤，飞起野田中。"
        },
        {
            "标题": "题陈叔起为枯林上人作海口送别图",
            "作者": "刘崧",
            "内容": "五月乘风离福州，鱼龙吹浪海门秋。分明一片袈裟影，飞在三山顶上游。"
        },
        {
            "标题": "谩题子彦弟孟浪集诗稿",
            "作者": "刘崧",
            "内容": "仲也才高更苦心，可堪孟浪剧雄沉。沧溟光采浮天阔，泰华根株拔地深。\n直道河汾徒自屈，穷居东野竟悲吟。只今放意云林下，对饮从教雪满簪。"
        },
        {
            "标题": "谩题",
            "作者": "刘崧",
            "内容": "为谢高阳旧酒徒，相逢从此莫言酤。野鸟不知官禁苦，向人犹自说提壶。"
        },
        {
            "标题": "对月",
            "作者": "刘崧",
            "内容": "海月三更白，江风七月寒。久知行客惯，强作故园看。\n菜疃依壖辟，茆亭傍水安。萧条南戍里，独自戴儒冠。"
        },
        {
            "标题": "雨坐下郛田舍阅案上道书",
            "作者": "刘崧",
            "内容": "临涧一茆亭，连山万竹青。微风閒听鸟，细雨坐看经。\n愤极思吴剑，饥来忆楚萍。野人能好客，犹足慰飘零。"
        },
        {
            "标题": "涂若谷月下携酒相饮赋此戏赠",
            "作者": "刘崧",
            "内容": "多情涂道士，劝客未须寝。斗酒慎莫辞，携来月下饮。"
        },
        {
            "标题": "题山水画",
            "作者": "刘崧",
            "内容": "大山隆然如釜钟，小山崭然如剑锋。阴崖直上见"
        },
        {
            "标题": "再和题故里田舍",
            "作者": "刘崧",
            "内容": "岭腰种麦岭头麻，土屋门深静不哗。邻舍编篱防暴虎，儿童分食喂慈鸦。\n好山夹岸团青玉，流水穿畦注白霞。细雨荷锄归向晚，满庭落尽米囊花。"
        },
        {
            "标题": "宿下泽颜氏山斋奉柬允大昆仲",
            "作者": "刘崧",
            "内容": "颜家兄弟好幽栖，洲掩冈回路欲迷。万叠青山云上下，一溪流水屋东西。\n夜筵樽俎银花落，秋雨阶庭玉树齐。惆怅相逢即相别，遗书晏岁拟同携。"
        },
        {
            "标题": "悯旱",
            "作者": "刘崧",
            "内容": "我贫无储粟，我稼早已萎。朝夕惧不充，矧此岁月滋。\n朝饮南涧泉，暮采北山藜。苟焉免饥渴，庶无罹崄巇。\n西里有高门，连囷积如茨。露溢到鸡犬，烹炰穷岁时。\n乃知凶旱年，徒为志士饥。"
        },
        {
            "标题": "东园有梅一株为野棘蒙罥有年未有奇之者暇日因命童竖刊除之赋长短句一首",
            "作者": "刘崧",
            "内容": "东园有梅蜷不直，茨蔓罗生错如织。东风岁岁满园青，不见梅花见荆棘。\n横丛恶棘何纷然，蒙密离纚将十年。坐令盘窣不得展，纵有花开谁与怜。\n我昨买东园，爱为此梅主。忿然嫉狂横，急集斤与斧。\n先诛恶根次伐干，挥拉剔攘到全树。便教风疏舒彼郁，要令雪袪起其俯。\n此时老梅筋力苏，手足轻旋眉目都。枝如取璧相如头上直指发，柯如归汉苏卿手中落旄节。\n色如买臣弃薪怀绶上会稽，气如望之入见堂堂谢挟持。\n豁如晋公掀淖出泥涂，矫如淮阴释缚当万夫。兀如萧何脱械佩剑趋，勃如范叔出箦载秦车。\n异材终离魑魅宅，正气似有神明扶。下视茨棘无遗馀，斩伐割截靡完肤。\n蹴踏狼藉泥土俱，或焚爇之罪不逋。遂有过者侧目惊相顾，寒鸟游蜂亦来聚。\n清风濯濯群萼敷，晴日鲜鲜万枝露。极知摧恶植善天所嘉，从有此卉木分正邪。\n野夫穷年不出家，但携冻笔煮苦茶，日日来看东园梅树花。"
        },
        {
            "标题": "题墨菊图为杨员外公辅赋",
            "作者": "刘崧",
            "内容": "道人滴露调香墨，写出秋花一两枝。愁绝渊明愁未醒，短篱沽酒月明时。"
        },
        {
            "标题": "题折枝牡丹图",
            "作者": "刘崧",
            "内容": "华清野尘未曾来，孔雀屏深扇影开。九奏乐停春日午，绿衣初进紫霞杯。"
        },
        {
            "标题": "题赵子深折牡丹图",
            "作者": "刘崧",
            "内容": "华清野鹿不曾来，孔雀屏深扇影开。九奏乐停春日午，绿衣初进紫霞杯。"
        },
        {
            "标题": "过刘氏废圃阮生携酒共酌",
            "作者": "刘崧",
            "内容": "晨兴念良友，驾言向南坰。良友喜我来，相邀坐高亭。\n兹亭岂无华，疏井交碧青。云是豪盛时，昔人所营经。\n绮罗日高回，花卉扬芳馨。十载事乃非，蔓草萦前棂。\n独携一尊酒，言笑得暂停。缅思昔人意，光采如流星。\n曷不适真趣，超然外骸形。如何累土木，徒使叹凋零。"
        },
        {
            "标题": "八月十九日戏题东湖大梵寺",
            "作者": "刘崧",
            "内容": "云木苍苍秋日凉，六年两度宿云房。老僧白首能相识，笑指东轩旧竹长。"
        },
        {
            "标题": "题乘槎图",
            "作者": "刘崧",
            "内容": "汉使楼船出，三山隔海波。灵槎不识路，还解到天河。"
        },
        {
            "标题": "再赋岚气昏晨树",
            "作者": "刘崧",
            "内容": "晨光暧众壑，岚气嘘重雾。遥闻山下钟，微辨岩前树。\n花落空复春，鸟啼不知处。木末带飞帆，行人望中去。"
        },
        {
            "标题": "题胡典史所藏简天碧西山南浦图",
            "作者": "刘崧",
            "内容": "草堂高人好奇古，手卷画图横尺五。云是简君之所为，历历西山与南浦。\n雁原鹤岭纷孱颜，春水乱入螺蛳湾。章江杨柳绿如雾，滕阁正在苍茫间。\n冥冥官舫北来远，风力渐纾帆渐捲。天低白浪驿亭孤，云捩黄牛柂楼转。\n城中酒楼喧管弦，歌女能舞花如烟。菰蒲落日凫雁晚，风浪杳渺嗟何年。\n反思往时寇围急，列舰旌旗半江赤。官军血战龙沙屯，东北人家半荆棘。\n为君指点寻旧踪，我思简君安得同。高堂酌酒岁云暮，如见积雪明东峰。\n只今风尘尚蒙翳，对此酣歌一歔欷。丰城龙剑今有无，亦欲看云望奇气。"
        },
        {
            "标题": "承家兄自石城南归消息述赋五首 其二",
            "作者": "刘崧",
            "内容": "荒村日日不逢人，上砦依人愁远身。猺獠潜通南岭路，官军误信北风尘。\n糇粮给饷山车困，牛酒祈安野庙神。敢恨兵戈残赤子，极知帷幄有忠臣。"
        },
        {
            "标题": "陪虞管勾幼悦坐王子启南园竹林同赋",
            "作者": "刘崧",
            "内容": "王子宅前千个竹，拂檐当户总萧萧。土垣近出青相映，池水下通寒不凋。\n上客频留苍玉佩，佳人时度紫鸾箫。重寻载酒题诗处，记取龙湾第二桥。"
        },
        {
            "标题": "秋旱井涸致水为劳有浚而得泉者喜而赋诗",
            "作者": "刘崧",
            "内容": "井涸仍秋旱，徒劳抱瓮人。偶缘淘得净，但讶汲伤频。\n欹石盘根古，寒泉积渫新。渴心端赖尔，回首飒风尘。"
        },
        {
            "标题": "南门司柝诗赠玉珊克温",
            "作者": "刘崧",
            "内容": "鸣柝何所，南门之下。孰其司之，肃肃有仪。出日自东，我柝既閒。\n行道憧憧，我辟我关。日之既夕，行道涤涤。我时其闭，我柝载击。\n柝声扬扬，万夫之防。一息弗戒，予职之荒。相彼高车，其禄有馀。\n虑殚力劬，忧患是居。我司我柝，是力是度。贫卑之居，君子之乐。\n古之抱关，亦有晨门。勿果忘哉，敬尔司存。"
        },
        {
            "标题": "奉和孙真州伯刚南轩种竹十二韵",
            "作者": "刘崧",
            "内容": "闻种南轩竹，亲携斸地童。覆根深宿土，护叶背惊风。\n籊籊看双干，潇潇自一丛。雨愁崖响挫，晴爱树阴笼。\n低映横窗北，深连别坞东。春林期尽植，秋径得傍通。\n散帙琅玕润，移尊翠黛空。商音凉瑟瑟，海气夜濛濛。\n习隐兼松菊，摅材并梓桐。清怀二子上，名混七贤中。\n自附幽栖兴，能忘长养功。终言拂霄汉，高节倘齐同。"
        },
        {
            "标题": "南涧夜雪怀子启前东塘雪中寄诗未答",
            "作者": "刘崧",
            "内容": "昨夜南溪雪，故人安可期。欲寻行处履，长忆寄来诗。\n龙蛰沧江水，乌啼冻树枝。武山千丈玉，思尔共游时。"
        },
        {
            "标题": "题萧曙所藏曾同可画水四首 其一",
            "作者": "刘崧",
            "内容": "千叠潮头捲海来，海门月上正云开。秋风吹起三山雪，直过钱王射弩台。"
        },
        {
            "标题": "和全参政别王照磨至刚",
            "作者": "刘崧",
            "内容": "惨恻壮士别，哽咽止复说。妖尘污后土，臣子愤所切。\n扬威激骁勇，振义戢顽劣。差差战飞霜，屹屹壁立铁。\n崆峒兀危倚，章水不可越。舳舻亘缥疾，旌旆森侧叠。\n熊罴方蓄锐，蛇虺政蟠结。由来国中士，当作天下杰。\n轩轩扫霾雾，炳炳揭日月。侧闻王师至，冠盖相填接。\n双江波涛急，浩荡壮心折。往者靖四隅，屡战非小捷。\n何由濯炎酷，万里洒飞雪。永慰涂炭民，呻吟化欣悦。"
        },
        {
            "标题": "宫体四时词答和欧阳原之 其三",
            "作者": "刘崧",
            "内容": "金屋秋风起，铜盘夕露深。水花红冉冉，宫树碧沉沉。\n却望鸾旌影，微闻凤吹音。月明瑶殿冷，香梦杳难寻。"
        },
        {
            "标题": "宫体四时词答和欧阳原之 其二",
            "作者": "刘崧",
            "内容": "太液清无暑，承恩得泛船。飞帷缘绿水，团扇夹晴烟。\n日暮犹移辇，风来欲上仙。池边荷叶小，个个似青钿。"
        },
        {
            "标题": "陪刘公权登戍楼",
            "作者": "刘崧",
            "内容": "凤山东偏锦水头，独立缥缈之戍楼。登楼览古意不极，芙蓉双轴悬清秋。\n将军国初镇吉州，投戈论道皆清流。藏书蓄画几千卷，缥帙紫锦珊瑚钩。\n郭熙山水韩干马，生色芙蓉更潇洒。霜涵雨浥姿态发，往往时人未能写。\n筠州移镇七十年，遗物犹存今所寡。看花把酒临秋风，我思将军安得同。\n苍茫共惜千载意，磊落已见诸孙雄。近者提兵入南中，号令不减前人风。\n蛟鱼出没江海暮，一麾尽扫烟涛空。"
        },
        {
            "标题": "醉歌行赠周仲常归九江兼柬许天启汤又新二山长",
            "作者": "刘崧",
            "内容": "奉君千斛酒，不尽万古情。但令日日事狂醉，何用身后留空名。\n汉家当时重公卿，天子亦复称圣明。相如徒为茂陵槁，贾谊终作长沙行。\n听我歌，奉君酒，颠倒英雄古来有。朝客新丰暮帝庭，昨日负薪今结绶。\n我怀磊块固不平，为尔作歌翻苦声。世无千金赏词赋，安得三顾求躬耕。\n君才特达吾所惜，暂客风尘未为失。海雁南飞羽翮高，宛马西来汗毛赤。\n君家自是山东人，将相所萃皆奇珍。著书未献明光殿，移家早住浔阳滨。\n山东迢迢隔千里，不如浔阳好山水。九江翠色天边来，百叠云屏雾中起。\n山有谷兮水有湫，昔人旧游今人愁。风湍云木石壁下，"
        },
        {
            "标题": "送宋国宾往宁都求父丧",
            "作者": "刘崧",
            "内容": "野哭求亲冢，南循贡水濆。招魂当落日，负骨出寒云。\n驯鹿穿崖送，慈乌隐树闻。残年候归楫，风雪定纷纷。"
        },
        {
            "标题": "至日",
            "作者": "刘崧",
            "内容": "为客何时了，迎长此日同。江湖战伐里，岁月往来中。\n雁断沾沙雨，虫鸣落叶风。书云从太史，曝日且南翁。"
        },
        {
            "标题": "五月十日雨宴集周氏亭子适溪水暴至不得归因留夜宴乐甚后数日叔用将之豫章次韵赠答以识感也 其二",
            "作者": "刘崧",
            "内容": "忆昨过从思洒然，南溪亭子石桥边。荷花解语偏宜醉，蒲叶堪书渐可编。\n歌罢綵云疏雨外，坐看流水画堂前。可能清夜仍留客，入馔溪鱼个个鲜。"
        },
        {
            "标题": "九月一日泛舟赴上麓拟简刘子琚",
            "作者": "刘崧",
            "内容": "初日轻舟发，高秋访友行。云沙低石浦，风露满山城。\n物外看豪俊，尊前忆老成。菊花应共把，还得慰高情。"
        },
        {
            "标题": "登王氏承庆楼歌",
            "作者": "刘崧",
            "内容": "谁能白日骑鹤缑山头，谁能赤手钓鳌沧海陬。长空千里望不极，爱此江上缥缈之飞楼。\n楼成宛在河中洲，排轶雾雨盘深幽。后有白塘百叠之丹崖，前有石浦万丈之龙湫。\n炎霄飞雪洒栋藻，清晓落月窥帘钩。可以招飞仙延浮丘，龙门宣华郁相缪。\n手翻天瓢倒海水，一洗万古兴亡愁。昂藏溪南翁，飒沓紫绮裘。\n平生友爱无与俦，倚栏思共梅川游。惊风吹雁去不返，徒使猿猱吊月鸣啾啾。\n梅川神游不可见，喜见令子如琳璆。前年入山伐群木，构此径欲追前修。\n三槐当户青不休，两江之水何浏浏。晚烟近渚栖钓石，春雨满皋看绿畴。\n已闻万卷积书史，况有坐客皆公侯。忆我重来停小舟，门前绿波飞白鸥。\n乔林倚天万竹稠，下有驯鹿声呦呦。云阳老仙翰林伯，十日坐此成淹留。\n醉摇綵笔发奇思，雄文钜篇凌高秋。至今光怪动斗牛，四壁恍怆腾蛟虬。\n林花如锦烂不收，猗兰娟娟春叶抽。何不载酒相劝酬，为君满酌黄金瓯。\n起招秦娥作妙舞，更换越女回清讴。洞霞绚烂可以列锦屏，涧水嘈杂可以鸣箜篌。\n但期天河远抱石，不记海屋曾添筹。功名时来安可求，过眼何异春云浮。\n谁能东山问安石，我欲剡中从子猷。"
        },
        {
            "标题": "题高人汎舟图为铁柱左炼师赋",
            "作者": "刘崧",
            "内容": "刺篙度回渚，解带会微风。仰视青天高，浩歌秋水中。\n沧江渺空碧，嘉树发霜红。玄境有至乐，伊人若凫翁。\n遐思青玉佩，应过紫霞宫。"
        },
        {
            "标题": "剥苧词",
            "作者": "刘崧",
            "内容": "江南人家多种苧，烧土壅畬筑围护。老苗刈尽还再生，一岁收成看三度。\n东家女儿颜貌稀，爱织白苧裁春衣。侵晨入园捎乱叶，采剥苍皮连抱归。\n归来临池濯苔发，轻管圆刀事拢戛。修蛇委蜕鳞鬣翻，入手春云惊腻滑。\n一月绩成催上机，官中科布星火飞。恤寒敢计皮与肉，伐骨犹堪代明烛。"
        },
        {
            "标题": "见树上浮查",
            "作者": "刘崧",
            "内容": "浮查罥高枝，仰视欲数丈。乃知春时水，更出乔木上。\n奔流一赴海，寂寞遥相望。落日馀悲风，萧萧语寒浪。"
        },
        {
            "标题": "岁暮戏柬天英上人",
            "作者": "刘崧",
            "内容": "残年寄食尚天涯，风裂禅衣面扑沙。还忆故山晴雪里，閒拖锡杖看梅花。"
        },
        {
            "标题": "送芳上人游兴国清凉寺并柬竹间禅伯",
            "作者": "刘崧",
            "内容": "又飞云锡度林关，好去清凉第一山。宝气定随楼阁见，禅心长共水云閒。\n幡幢说法千华里，瓶钵看经万竹间。从此岩栖相见少，肯将诗句落尘寰。"
        },
        {
            "标题": "过永和同子永刘宪史游清都观谒苏黄二先生祠",
            "作者": "刘崧",
            "内容": "金华仙人玉局翁，清都台观五云东。十年丧乱残碑在，前代风流二老同。\n海藏出云龙起蛰，松坛过雨鹤盘空。伤心落日沧江上，万叠青峰照蕊宫。"
        },
        {
            "标题": "八月三日晚圣驾夕月清凉山上陪祀礼成喜赋",
            "作者": "刘崧",
            "内容": "丹禁天光切，重城夕景饶。太常陈祀秩，御史肃官僚。\n自北移天仗，从西望斗杓。神麾齐秉翿，仙路俨扬镳。\n风磴传宣近，云林驻跸遥。方垓开地埒，圆帐翼山椒。\n初月澄娟媚，青天湛泬寥。光浮金魄应，影动玉娥飘。\n彩旆排飞虎，峨冠映珥貂。异香初焫鼎，雅奏已鸣韶。\n献奠罗尊斝，周旋协琫瑶。礼徵周典序，文轶汉仪迢。\n虎踞严更柝，龙骧引夕轺。望舒呈朗素，玉烛度丰调。"
        },
        {
            "标题": "赠别龙非池",
            "作者": "刘崧",
            "内容": "黄岐龙氏多才俊，喜见长沙旧校官。乡国十年犹客舍，风尘四海只儒冠。\n山中采药无人识，石上题诗有客看。西望禾峰青万丈，为君长啸送飞翰。"
        },
        {
            "标题": "余兄弟因避乱山中复有衾枕团栾之乐喜而赋诗",
            "作者": "刘崧",
            "内容": "幼小长歌棠棣诗，长城江海惜分离。谁知中岁团栾乐，正在深山避乱时。"
        },
        {
            "标题": "赠袁鍊师弹琴",
            "作者": "刘崧",
            "内容": "袁鍊师，好弹琴，不作江南曲，解琴中古音。七轸削玉徽裁金，焦桐黑尾朱弦心。\n对之如大宾，宝之甚璆琳。时来为予肃危襟，拂拭顾盼愁不禁。\n六月一鼓之，秋风飕飕起云林。十月一再抚，凌厉白云开重阴。\n老君坛高夜色迥，神人下听寒萧森。口中六律祇自和，头上三花谁与簪。\n忽起抱琴去，振衣度遥岑。手援北斗为我斟，独不乐兮忧骎骎。\n苍梧虞舜不复返，帝子佩沈湘水深。不尽千古意，别君清夜吟，遥想相思江之浔。"
        },
        {
            "标题": "题纨扇画景赠易茂才",
            "作者": "刘崧",
            "内容": "故人高兴蟠云林，门对三山之碧岑。却忆秋风相过日，溪口系船黄叶深。\n石潭买鱼雨羃羃，松冈跃马烟沈沈。翠屏千尺天上落，十日缥缈穷登临。\n当时感激恋岑寂，常恐寇盗相凌侵。落霞遥怜烽火赤，白云独拥高崖阴。\n复忽山城五月暑，思挹风露清烦襟。偶持纨素写秋树，已觉幽思回萧森。\n天清遥见寒泽雁，日落如闻秋岸砧。寄君重写千里意，感我惜别多愁心。\n交交林间双鸣禽，临风忽来遗好音。青松白石可娱老，从尔倡和山中吟。"
        },
        {
            "标题": "题秋江晚渡小景",
            "作者": "刘崧",
            "内容": "满山黄叶乱秋晴，风款横江一棹轻。老屋溪南归未得，十年风雨最关情。"
        },
        {
            "标题": "春同旷伯逵周叔用徐仲孺登秋屏阁是日闻淮郡有警风沙黯然赋呈万德躬孙伯虞诸君子",
            "作者": "刘崧",
            "内容": "古刹萧条隐石根，荒城高下带沙墩。断云南雁日初出，旷野北风天正昏。\n羽檄屡传淮甸急，龙艘犹滞海门屯。湖山不尽登临兴，回首乡园独怆魂。"
        },
        {
            "标题": "秋日过汶溪义塾承萧国录有诗谨用奉答",
            "作者": "刘崧",
            "内容": "汶溪新制小茅堂，也种山楸间水杨。舍近鸡豚还共食，春来鱼鸟自相忘。松阴客去书连屋，花底莺啼酒满床。却忆东华联辔出，午门霜月漏声长。"
        },
        {
            "标题": "赠吴伯武并柬刘起居",
            "作者": "刘崧",
            "内容": "永丰范萧之峰，有坟隆然而新封。问之父老坟者谁，云是刘家兄死弟葬之。\n兄行万里死毒厉，家有婺妇无孤儿。弟也来葬之，涕泪如雨垂。\n捧土营成坟，挽棺声酸悲。山头茫茫石与土，谁欤卜者吴伯武。\n酬之十金挥弗取，乡人称之不容语。弟从去年入南都，簪笔趋朝官起居。\n得禄不待养，为我一语三嗟吁。所嗟当时事急天莫呼，非吴卜之谁与图。\n昨来徵文盛扬揄，吴君高谊真不诬。起居衷诚不可孤，我诗字字如璚珠。\n更后千岁当不渝，愿持荅刘兼报吴。"
        },
        {
            "标题": "秋夜词",
            "作者": "刘崧",
            "内容": "林乌夜啼金井西，蟋蟀在户声相齐。中天无云白露下，渐见梧桐青叶低。幽居此时愁独晓，兰灯双照蛾眉小。歌声恐逐回风高，掩抑冰弦破清悄。弦中语语心自伤，低头却看明月光。罗衣一夜惜颜色，庭草明日沾秋霜。甘心霜下草，秪在阶庭好。不作白杨花，飞飞洛阳道。"
        },
        {
            "标题": "题徐文珍画林塘幽居图",
            "作者": "刘崧",
            "内容": "青林碧涧转逶迤，中有幽居带草茨。似是浣花溪上客，一帘草色坐题诗。"
        },
        {
            "标题": "言志赠友人",
            "作者": "刘崧",
            "内容": "深山邃谷，虎豹所凭。玄雾翳云，蛟龙斯升。芸芸暮蜉，缉缉秋蝇。\n嘅彼下士，志何由兴。岁年云徂，冰雪侵凌。眷彼皓首，含涕抚膺。\n契予夙好，嘉尔友朋。亦有旨酒，如溜如渑。可以乐衎，高融咸登。\n仰睇白日，翩其相仍。道谊罔敦，忧患式增。不曰尼父，饮水曲肱。\n媚货附桓，圣人不能。我行东原，以陟崚嶒。言采荣木，手挽其藤。\n素秋以风，霜露乃凝。黄鹄斯举，天高气澄。送子于迈，服子徽称。\n理棹河湄，赪霞晨蒸。何以益我，敦教而承。友道之薄，噫其春冰。\n尔弘其居，夕惕兢兢。人亦有言，谷增而陵。圣途云遐，气力曷胜。\n勖尔踯躅，暨于鶱腾。"
        },
        {
            "标题": "赋得临清亭四时词四首就录奉寄窦逸士 其二",
            "作者": "刘崧",
            "内容": "绿竹阴沈白昼长，石渠流水稻花香。纶巾羽扇閒无奈，自起开窗送夕阳。"
        },
        {
            "标题": "豫章感事三首 其一",
            "作者": "刘崧",
            "内容": "夜月照南营，群儿学弄兵。纸旗来似雪，争说打围城。"
        },
        {
            "标题": "赠医师任光显",
            "作者": "刘崧",
            "内容": "我非金石资，敢与寒暑俱。岂不慎所爱，苦以贫见驱。\n昼行冒炎赫，暮宿蒙沾濡。短褐不自温，藜藿兼秕稃。\n外邪或乘间，内扃焉得虞。乃者春夏交，伏暍卧衡庐。\n俯仰一日间，气候乃顿殊。厝火愤惔烈，抱冰增郁纡。\n对案不能餐，呕哕闻喑呜。亲友来问疾，药物审所须。\n交辞赞其贤，里有任大夫。祖孙已再世，诊候明机枢。\n入门即闻望，审疗穷锱铢。药液制鍊精，再啜气已苏。\n诘朝谢枕席，体胖心孔愉。怡忧古所戒，惩创以嗟吁。\n永怀药有神，如以水沃枯。至人岂衔报，感德在我徒。\n毒疠济不仁，疮痏困夷诛。安得四海间，皆君起羸痡。"
        },
        {
            "标题": "入东坑",
            "作者": "刘崧",
            "内容": "东坑石路入云堆，东岸人家倚岸隈。半沼紫萍风乍过，一林黄叶雨初来。涧寒野鸟还争聚，山暖岩花只自开。却望松楸生暮色，重来怅望使心哀。"
        },
        {
            "标题": "日西落行",
            "作者": "刘崧",
            "内容": "日西落，月东生，乌鸦绕天飞且鸣。鸦飞来宿府中树，府官坐衙不归去。\n暮归独宿公房西，柰尔哑哑中夜啼。五更鸦鸣月未堕，披衣又向衙中坐。"
        },
        {
            "标题": "题山水图奉别沈都事彦祥之广西",
            "作者": "刘崧",
            "内容": "海上风清入桂林，好山何处一登临。都门四月相携别，不尽长江望远心。"
        },
        {
            "标题": "入狭潭",
            "作者": "刘崧",
            "内容": "水上石山森剑铓，水中石屋是鱼房。秋来水落月未出，鱼眼射波如火光。"
        },
        {
            "标题": "题延真陈炼师东庭四时词",
            "作者": "刘崧",
            "内容": "道人神气清，碧眼映绿发。晨起折寒梅，和花咽飞雪。"
        },
        {
            "标题": "题延真陈炼师东庭四时词",
            "作者": "刘崧",
            "内容": "风吹山栗叶，夜落西园里。手把南华经，閒来看秋水。"
        },
        {
            "标题": "题延真陈炼师东庭四时词",
            "作者": "刘崧",
            "内容": "杖倚琅玕绿，杯澄琥珀红。道人春睡熟，门掩落花风。"
        },
        {
            "标题": "登白石塘高峰三首 其三",
            "作者": "刘崧",
            "内容": "金华金华相望高，城中秋树见毫毛。武山云气长来往，只驾仙人皮与陶。"
        },
        {
            "标题": "奉和李府判行华九日游三华山",
            "作者": "刘崧",
            "内容": "仙居远在三华顶，使节真成九日游。别洞幡幢通上界，乱山烽火隔南州。\n雕弓隐月啼猿晚，玉帐连云断雁秋。闻说岩扉题句后，綵霞长护殿西头。"
        },
        {
            "标题": "石火篇为萧樵葬母作",
            "作者": "刘崧",
            "内容": "石火与草露，人命恒若斯。昨朝言笑坐高堂，奄忽敛衽閟灵輀。\n哀歌出中野，浮云惨且驰。邻里来引绋，亲戚各衔悲。\n念此柩中人，生存孝其姑。生儿九岁父不顾，此母鞠之劳且劬。\n禄养乃弗逮，寿不登百年。仓皇兵戈中，子能负土营坟阡。\n送者莫叹息，自古运尽归黄泉，惟有令德名永传。\n孟母岂不死，世人至今诵其贤。寄言后来者，视此石火篇。"
        },
        {
            "标题": "闰七月十夜独酌",
            "作者": "刘崧",
            "内容": "华月出渐高，飞光入危榭。幽人对尊酒，独酌意颇暇。\n风林起森寂，方帙散狼藉。虑顾不成歌，微唫答清夜。\n庭前有隙地，植木引藤架。蓬蒿日萧条，鸡鹜集其下。\n旁罗三石峰，培塿互骈亚。蟋蟀鸣中宵，悠然感时化。\n二年厌羁旅，奔走涉冬夏。思营堂中养，遂别江边舍。\n不复理茅茨，焉能事耕稼。童孩缠瘉疾，老大伤徂谢。\n天寒道路远，滩水哀激射。止酒且莫斟，有泪迸欲泻。\n鸣马顿长缨，谁能纵其靶。"
        },
        {
            "标题": "登白石塘高峰三首 其二",
            "作者": "刘崧",
            "内容": "仙人手可接飞鸿，落日长天惨淡中。赣水直流三百里，越王台下却如弓。"
        },
        {
            "标题": "登白石塘高峰三首 其一",
            "作者": "刘崧",
            "内容": "西北群峰势最雄，云霞倒影落塘中。几年却上岩前石，坐看匡山出日红。"
        },
        {
            "标题": "题刘一清清溪图歌",
            "作者": "刘崧",
            "内容": "我家昔住清溪曲，五月柴门漾寒绿。望仙门外石桥湾，百折苍波转林麓。\n老藤修竹翳两涯，茅屋高下连桑麻。江鱼出跃青荇叶，水禽啼上碧桃花。\n悠悠三十年来往，却别清溪事游荡。东园有客种狸瓜，北渚何人系渔榜。\n兹晨览君图画工，作者乃是清溪翁。清溪自住渝水上，名称偶尔能相同。\n长汀短棹溯云水，绝壁乔林澹霞绮。乌鹊散漫夕阳边，楼阁依微空翠里。\n伊谁手携九节筇，从以童子囊孤桐。至音雅调不易识，深山古木号天风。\n我今欲归归未得，时时梦绕溪南北。钓槎欹石雨边青，菱角沈泥雨中黑。\n问君何从得此本，强拟乡园寄幽遁。避名惟恐世人闻，抚景应悲岁华晚。\n三山矶，白鹭洲，京国相逢俱胜游。请君更棹酒百斛，相与烂醉秦淮楼。"
        },
        {
            "标题": "送汤子敬之宁都并柬王太守姜炼师",
            "作者": "刘崧",
            "内容": "此日闻君事远征，还从瑶岭上金精。百千万叠晚山出，三十六湾春水生。\n龙去石潭黄竹暗，鸟啼仙洞菊花晴。定陪五马题诗去，凭报山人载酒行。"
        },
        {
            "标题": "己亥三月歌",
            "作者": "刘崧",
            "内容": "己亥三月尾，大麦小麦黄欲起。风从北来雨不止，野雀漫天水漫地。\n高田雀飞可网罗，低田水来将奈何。"
        },
        {
            "标题": "三月十日承辛侯好礼南赴临汀舣舟寄诗而去",
            "作者": "刘崧",
            "内容": "辛侯三月赴闽中，细雨轻帆飏北风。快阁矶头不相见，独留诗句上崆峒。"
        },
        {
            "标题": "题三笑图为萧与靖赋",
            "作者": "刘崧",
            "内容": "三人同笑不同心，墨本流传漫至今。何似青莲李居士，猿啼月出过东林。"
        },
        {
            "标题": "古诗九章赠别郑同夫 其六",
            "作者": "刘崧",
            "内容": "青林悲夕风，惨惨当北户。起视河汉高，明星粲垂素。\n旅游抚行辙，复独伤迟暮。白露零中宵，柔条浩盈注。\n百草寒不芳，莎鸡振其羽。悠悠思华年，悄悄积中愫。\n佳人碧云表，渺漠乖良晤。晏岁来无期，徘徊企中路。"
        },
        {
            "标题": "水口山居杂兴六首 其三",
            "作者": "刘崧",
            "内容": "山上一茆屋，知是何人居。时时白云中，閒读古人书。\n古人去已远，言论乃有馀。清风飒然至，佳木周四除。\n蒿卧以终日，不知庭户虚。斯人可相见，此乐当何如。"
        },
        {
            "标题": "水口山居杂兴六首 其一",
            "作者": "刘崧",
            "内容": "夙好慕山水，幽寻每忘疲。兹晨遂栖止，乃在山之陲。\n维时属秋杪，万壑敛寒姿。烟峦既合沓，风磴亦纷披。\n窈窕幽谷阴，秀木自成帷。俯听流泉响，仰看浮云驰。\n夐与人世远，允契遁者期。永言适所性，庶以静自怡。\n便当谢城市，去去从此辞。"
        },
        {
            "标题": "题山水画",
            "作者": "刘崧",
            "内容": "群峰矗青屏，邈在云雾中。逶迤临广川，杳矫凌高空。\n太阳旭朝升，霞彩烂青红。草木石上生，流淙挂寒虹。\n突若汎水鳌，背负蓬莱宫。我欲登览之，云深路难通。\n恍然对图画，思访商山翁。蹑屐行紫苔，舣船并青枫。\n凭高思无极，引咏送飞鸿。"
        },
        {
            "标题": "水口山居杂兴六首 其二",
            "作者": "刘崧",
            "内容": "登楼望危岑，爱此珍木林。上有好鸟巢，下有垂萝阴。\n清风日披拂，可以涤烦襟。人言此回远，溪水汩以深。\n阴壑多龙蛇，山石自嵚崟。终然未能往，抚槛独沈唫。"
        },
        {
            "标题": "水口山居杂兴六首 其四",
            "作者": "刘崧",
            "内容": "秋气日以厉，霜露日以繁。草木各变色，松桂何轩轩。\n物生有本性，天运恒不言。自非闭塞候，焉识春夏温。\n乃知天地间，盛衰同一源。乘时夸毗子，皦皦安足论。"
        },
        {
            "标题": "题山水画",
            "作者": "刘崧",
            "内容": "江上山根带石盘，长松个个挟风湍。飞云又向山中起，閒倚茅亭只静看。"
        },
        {
            "标题": "水口山居杂兴六首 其五",
            "作者": "刘崧",
            "内容": "霜降休百工，将以戒寒服。翩翩蜉蝣羽，时至亦矜束。\n我无一株桑，又乏轻骑足。衣褐何由充，萧条岁年促。"
        },
        {
            "标题": "题山亭避暑图",
            "作者": "刘崧",
            "内容": "扫石坐莓苔，林阴昼不开。松梢风似水，疑有鹤飞来。"
        },
        {
            "标题": "水口山居杂兴六首 其六",
            "作者": "刘崧",
            "内容": "野人省秋稼，引锸决渠水。秋高粳稻熟，芒穗各垂委。\n翩翩山鸟群，啄食秋田里。驱去还复来，嗷嗷讵能止。\n彼饥岂无涯，我稼自兹始。一饱谅所同，如何较人已。"
        },
        {
            "标题": "题山水画",
            "作者": "刘崧",
            "内容": "小山削玉搏空青，大山错绣开帷屏。划然千文崖壁立，下有流水当高亭。\n亭中幽人颜色好，城市何年迹如扫。长江日落澹浮云，极浦春回满芳草。\n深林窈窕仙路遥，谷口雪明双板桥。便携绿玉上绝顶，閒听松风吹洞箫。"
        },
        {
            "标题": "古意五首 其一",
            "作者": "刘崧",
            "内容": "一树小桃花，生来覆山井。开尽不知春，可怜镜中影。"
        },
        {
            "标题": "题都府俞溥经历所持山水画扇",
            "作者": "刘崧",
            "内容": "俞君手持一尺练，水色山光坐来见。烟林嘉树蔚森爽，云磴寒泉飒飞溅。\n茅亭萝径青石床，松风洒衣如雪霜。便从花底抱琴去，閒听渔父歌沧浪。"
        },
        {
            "标题": "题毛泽民云山图",
            "作者": "刘崧",
            "内容": "水国通吴会，茆堂背楚皋。树含春雨润，云挟晚风高。\n幽想栖文豹，深疑叫绿猱。谁能招小隐，吾欲棹轻舠。"
        },
        {
            "标题": "题赋金银山送萧茂才之遂江并柬周用性",
            "作者": "刘崧",
            "内容": "金银两山蔚参差，我昔西游曾见之。石台照耀落日紫，下映流水光离离。\n干戈苍茫隔烟雾，清秋送子山中去。沦落同悲雁塔人，登临更赋龙门句。\n水北山人须鬓苍，十年寄书不得将。君去相寻定相得，却望两山心恻恻。"
        },
        {
            "标题": "题云山图歌为武山胡炼师赋",
            "作者": "刘崧",
            "内容": "山中之人兮云为徒，飘摇太虚中其迹安可拘。朝溶溶兮山巅，夕泄泄兮山隅。\n长风吹度山海上，遥见楼阁青模糊。忆登武姥之高冈，遇仙人兮白霓裳。\n方瞳绿鬓颜雪色，自挟凤竽吹洞章。凌空欲度三石梁，中天北斗何苍苍。\n俯视六合惊尘黄，金华玉华相渺茫。浮云满地飞不起，但见白石磊磊如驱羊。\n永丰刘郎称画手，为写仙山传不朽。高堂白昼起烟雾，指点林峦辨窗牖。\n图中如此两古松，岁久乘云应化龙。弱水东浮会相见，长歌手把玉芙蓉。"
        },
        {
            "标题": "题山水图赠兴国高多营将黄进贤",
            "作者": "刘崧",
            "内容": "远山亭亭削苍玉，近山盘盘出平麓。林生作此最奇绝，白日高堂坐空谷。\n谷中出云云上天，深林曲涧回清妍。绿萝初挂紫岩雨，碧树尽含秋浦烟。\n北屯将军旧知己，看画寻幽心独喜。为卷空间一片云，送君更渡蓝陂水。\n蓝陂山前霜叶黄，乱峰刺天如剑铓。何当尽扫豺虎穴，与子巢云歌凤凰。"
        },
        {
            "标题": "题余仲扬画山水图为余自安赋",
            "作者": "刘崧",
            "内容": "金华仙人余仲扬，笔墨萧疏开老苍。昨看新图湖上宅，烟雾白日生高堂。\n层峰上蟠石皓皓，绝岛下瞰江茫茫。长松并立各千尺，间以灌木相低昂。\n松下上人坐碧草，秋影欲落衣巾凉。囊琴未发弦未奏，已觉流水声洋洋。\n赤城霞气通雁荡，巫峡雨色来潇湘。谁能千里坐致此，欲往久叹河无梁。\n风尘涨天蔽吴楚，六年怅望神惨伤。玄猿苦啼岩北树，白雁不到江南乡。\n赭山焚林绝人迹，如此山水非寻常。此图本为自安写，亦感同姓悲殊方。\n幽轩素壁泉声动，对此令我心为狂。何由扪萝逐麋鹿，振衣直上云中冈。\n登临一写漂泊恨，长啸清风生八荒。"
        },
        {
            "标题": "登成山",
            "作者": "刘崧",
            "内容": "登成山，望出日，不知其下海水深几尺。夜半鸡声喔喔鸣，但见五色金莲花，滉漾捧之向空出。\n当年祖龙望拜时，上山特立日主祠。六神升天驾奕奕，馀辉却射山头石。\n神人鞭石功不成，至今海水流血腥。岂知阳精著悬象，乃欲度海观其形。\n昔时日主祠，今日祖龙庙。祖龙亲构鮀鱼知，海若望之向西笑。\n颂碣摧落蔓草中，李斯何述秦何功。一时霾雾妖怪合，千载尧日方曈曈。"
        },
        {
            "标题": "题扇画",
            "作者": "刘崧",
            "内容": "玉露凋伤赤岸枫，寒江月落雁呼风。谁知茅屋荒山夜，亦有长吟抱膝翁。"
        },
        {
            "标题": "杏园观赤文挹射弓",
            "作者": "刘崧",
            "内容": "公子杏园中，邀人射角弓。张弦惊满月，鸣镝应长风。\n力倚千钧重，心期一中工。清秋鞍马健，莫谩拟飞鸿。"
        },
        {
            "标题": "题云林别墅图为黄子邕赋",
            "作者": "刘崧",
            "内容": "云薄黎川水，月明萧曲峰。寒沙闻落叶，绝顶见长松。\n别墅携壶兴，深林蹑屐踪。秋江愁不渡，谁共采芙蓉。"
        },
        {
            "标题": "秋日燕集郑广文呈赵伯友",
            "作者": "刘崧",
            "内容": "直谊清名夙所闻，乱山深处一逢君。寒莎蟋蟀谩相语，碧梧凤凰终不群。\n南浦他年书共寄，西城此夜席频分。相逢更有关情甚，又拟河桥别广文。"
        },
        {
            "标题": "少年曲",
            "作者": "刘崧",
            "内容": "乍出建章宫，还遇酒肆中。听歌留宝剑，数雁试雕弓。烟草一片绿，风花千点红。马嘶骄不住，直骤渭川东。"
        },
        {
            "标题": "秋日过宛平县学坐射亭观梅子荷花",
            "作者": "刘崧",
            "内容": "旧日曾闻都水监，明时已属泮宫祠。水通窊地生荷叶，门倚回堤出柳枝。\n桥外行人看习射，座隅童子解歌诗。晚凉云锦偏留客，不记归来马上迟。"
        },
        {
            "标题": "今日行二月十四日赋",
            "作者": "刘崧",
            "内容": "今日何日天气清，江干雨晴花柳明。清晨手持一杯酒，再拜有泪如何倾。\n我不及庭前乌，朝夕返哺鸣呜呜。又不如坟上草，霜露结根永相保。\n一从南郡飞旌旗，频年死徙伤流离。先畴荒弃稂莠集，故宅荡析风烟悲。\n小时开口咏诗句，投果倾堂动诸父。岂知长大罹百凶，事绪茫如堕烟雾。\n只今四十逾八年，有子孩痴方可怜。霜蓬渐入明镜里，菽水不到黄泉边。\n我家一门联桂籍，四十年馀声赫奕。每惭末路向人低，独抱遗书竟奚适。\n姆源之山高入云，钟岭亦有慈亲坟。清明欲近风雨恶，野鸟啼春安可闻。\n大兄今年会昌去，季也雩阳更流寓。山斋此日倍相思，却恨从前少欢聚。\n东家西家燕子飞，桃花乱落扑人衣。明朝何处寻芳去，肠断故园消息稀。"
        },
        {
            "标题": "对月",
            "作者": "刘崧",
            "内容": "今年十五夜，看月在流江。谁遣遗乡邑，犹疑接澒泷。\n水光浮战舰，山翠隐蓬窗。倾影那能寂，含悽对酒缸。"
        },
        {
            "标题": "十月十五日早离镇江",
            "作者": "刘崧",
            "内容": "禅林闻有诸方胜，吏事惭无半日閒。京口五更鸡唱乱，又冲残月过金山。"
        },
        {
            "标题": "乙巳闰十月十五日闻永新破诸凶就戮无遗喜赋三十二韵",
            "作者": "刘崧",
            "内容": "鼓乱雄诸郡，凭凶跨十年。荆湖延毒雾，汉沔注妖躔。\n鸟兽宁殊类，龙蛇自一川。羽毛初景附，苞蘖忽根连。\n掠野时乘间，攻城亦破坚。践攘蝼蚁甚，累系犬羊然。\n里录先锋籍，家亡世业田。鲸吞那有间，席卷欲无前。\n割夺封疆盛，依乘节制专。公侯凄丧狗，奴隶歘登仙。\n白日惊雷破，炎天积雪悬。存亡觇货贿，喜怒信刀鋋。\n诛责穷糠秕，需求到甓砖。寡妻牵雨筏，尪子负冰椽。\n徭役家家急，科徵处处煎。田庐久焚落，衣履极穷穿。\n惨矣生民祸，居然爵土煽。积金明别坞，陈粟閟荒烟。\n列地朱甍壮，层城画堞鲜。椎牛酾玉醴，跃马铸金鞭。\n事楚终怀谲，盟邾或挠权。郊端兵屡挫，城下檄虚传。\n苟不罹勍敌，能无感彼天。假名徒虎负，就縳竟蝉联。\n夜谍披心膂，晨登夺旆旃。刳肠剧狐鼠，啄脑任乌鸢。\n崛强嗟何在，繁华总弃捐。扫除应假手，覆败已骈肩。\n野昔耕无犊，民今坐有毡。飞霜收杀气，清旭丽居廛。\n禾水春前绿，屏山雪后妍。遗氓喜相劳，早晚赋东旋。"
        },
        {
            "标题": "石磴",
            "作者": "刘崧",
            "内容": "岩洞何人道，仙凡此路分。不缘苔藓滑，石磴自流云。"
        },
        {
            "标题": "斋前隙地列三石峰因植丛竹其下小雨隐映可爱",
            "作者": "刘崧",
            "内容": "南园旧竹困支离，移过墙阴雨更宜。落落出群看两个，萧萧交翠待千枝。\n荒苔古石清閒地，细草虚庭隐士诗。即此尽堪消永日，鸣驺陌上欲何为。"
        },
        {
            "标题": "携妻子入石龙山",
            "作者": "刘崧",
            "内容": "十年奔走困风埃，此日飘蓬未拟回。谩说管宁浮海去，真成庞德入山来。\n窥猿惊挽崖藤落，寻鹿疑逢石壁开。从此畏人问名姓，短衣草具尽徘徊。"
        },
        {
            "标题": "石炭行",
            "作者": "刘崧",
            "内容": "君不见庐陵周原上山兀，草木无根尽童突。何年下掘得石炭，劫灰死凝黑龙骨。\n十年兵兴铸鍊多，千包万秤严征科。乡夫如鬼入地道，鞭血哭泪交滂沱。\n斸深掘远不知返，土囊砑空忽崩反。十人同入几人归，接绠篝灯出牵挽。\n舟输担负入公家，连屋委积如泥沙。霞蒸风吼入炉韛，但见刀戟锋镞烈燄闪闪飞银花。\n我愿天公悯民苦，尽敕石煤化为土，随穴湮填永无取。\n便令四海歌升平，烧山铸镈销甲兵，民绝横死无苛征。"
        },
        {
            "标题": "食杨梅",
            "作者": "刘崧",
            "内容": "去年南富杨梅熟，曾折青枝露颗垂。今夜长塘灯下醉，独看红颗忆青枝。"
        },
        {
            "标题": "题瘦马图",
            "作者": "刘崧",
            "内容": "当年毛骨耸奇雄，曾奋沙场百战功。万里渥洼归未得，却将憔悴托秋风。"
        },
        {
            "标题": "题瘦马图",
            "作者": "刘崧",
            "内容": "玉塞三千里，天闲十二重。惟应霜骨出，识得是飞龙。"
        },
        {
            "标题": "叔铭以纨扇索余题诗因戏作丛竹于上仍系以诗",
            "作者": "刘崧",
            "内容": "家住江南青竹林，别来无日不关心。偶然写向齐纨上，便欲移床坐绿阴。"
        },
        {
            "标题": "题雪中归猎图",
            "作者": "刘崧",
            "内容": "鹰犬萧萧得隽回，独骑瘦马下崔嵬。南山风雪黄斑出，不见将军纵猎来。"
        },
        {
            "标题": "送欧阳孔述归安城",
            "作者": "刘崧",
            "内容": "晨出西昌门，北望盐水冈。冈峦互回伏，寒日惨其光。\n君行将所亲，逝此返故乡。故乡岂在远，昔为豺虎场。\n田庐既芜没，岁月复茫茫。邻里存者谁，童稚各已长。\n念此不遑寐，夜拂衣上霜。驱车入寒雪，永望梓与桑。\n黾勉事生理，艰危安可忘。"
        },
        {
            "标题": "辛丑正月廿二日述志",
            "作者": "刘崧",
            "内容": "经年掩扉卧，迹与城市遥。谁为拔茹意，乃以仕见招。\n本昧平生素，敢劳中道要。公檄临我门，戒命在夕朝。\n九江今雄州，迈往方迢迢。有母谁与居，念之中心焦。\n起揖谢来客，我何希市朝。澹然一室内，燕坐风寥寥。"
        },
        {
            "标题": "舟出龙江奉次廖教授同舟述怀之作",
            "作者": "刘崧",
            "内容": "承恩解组下蓬莱，万里归舟拂曙开。东日高衔潮水上，北风平渡海门来。\n乡情浓似宫壶酒，心事寒于野烧灰。归到西溪寻旧隐，追随还许日迟回。"
        },
        {
            "标题": "同舒伯源自双溪口度桥登高山望幽谷诸峰赋八绝 其八",
            "作者": "刘崧",
            "内容": "引手扪石壁，俯身落林端。祗言上山易，不道下山难。"
        },
        {
            "标题": "同舒伯源自双溪口度桥登高山望幽谷诸峰赋八绝 其七",
            "作者": "刘崧",
            "内容": "绝顶太古石，秋风生紫苔。寻云山下客，终岁不曾来。"
        },
        {
            "标题": "同舒伯源自双溪口度桥登高山望幽谷诸峰赋八绝 其六",
            "作者": "刘崧",
            "内容": "南登龙山亭，北望幽谷风。云气不成雨，濛濛散高松。"
        },
        {
            "标题": "水精葱",
            "作者": "刘崧",
            "内容": "芳烈齐山茗，清名重水精。生成推土物，誇大著乡评。\n鸣齿冰丸脆，通神雪汁清。茗瓯端有助，疏浅愧吾生。"
        },
        {
            "标题": "题郁杰观泉图",
            "作者": "刘崧",
            "内容": "我昔负疏散，放为出泽游。自蹑两蜡屐，时操一轻舟。\n陟险或穷日，探奇遂忘秋。行与云水俱，坐与木石俦。\n吐词辄吟咏，得酒即献酬。自谓长若斯，不复怀隐忧。\n中年遘沦荡，世路伤阻脩。兀兀感时迈，栖栖愧身谋。\n反思膂力初，岂乏十角牛。谁令惰四体，而不营西畴。\n又如规什一，利可等封侯。胡乃忽彼贱，忍贫事坟丘。\n工而昧执艺，卒也拙操矛。徒以落魄资，重贻亲故羞。\n属兹际明盛，草野咸登诹。慢游幸免罚，识字偶见收。\n上叨命秩崇，下感禄奉优。补报惭鲜称，劻勷惧多尤。\n鸡鸣事趋谒，日晏研书筹。譬彼策驽钝，喘汗焉得休。\n谁为泉石居，偃息得优游。冠服如古贤，琴书粲琳球。\n不图忽见此，如病顿获瘳。池鱼恋圉圉，羁鹿怀呦呦。\n山林岂在远，至性不可廋。郁郎自超逸，台阁方见求。\n鬓发幸未白，功绩宜力裒。萧萧松桂幽，尔岂能淹留。\n致此倘有道，吾将诘其由。"
        },
        {
            "标题": "题定元帅清江横槊亭",
            "作者": "刘崧",
            "内容": "将军亭子蔚峥嵘，高压清江百尺城。马上铙歌来献捷，幕中尊俎坐谈兵。\n石龙鳞甲眠秋雨，金凤云沙照晚晴。南望葛峰同岘首，他年遗老寄雄名。"
        },
        {
            "标题": "题李铭古木竹石图",
            "作者": "刘崧",
            "内容": "李铭作画性所耽，笔意远与黄岩参。山云不动光淰淰，溪雨欲滴寒毵毵。\n荆扬自古贡筱簜，匠石何处求楩楠。风沙满目忽见此，春梦昨夜思江南。"
        },
        {
            "标题": "柳寄生",
            "作者": "刘崧",
            "内容": "秋来杨柳树，叶落空池里。上有寄生枝，青青寒不死。"
        },
        {
            "标题": "叹息行赠别胡思齐",
            "作者": "刘崧",
            "内容": "叹息复叹息，志士恒苦辛。少日不得意，暮年愧其身。前有尊酒清且旨，酌酒奉君君莫止。人生最乐在相知，莫徇虚名轻跅弛。沛中屠贩还封侯，扬雄草《玄》空白头。浮云不尽万里意，白日长悬千古愁。南山之阴多洞府，十年不归叹修阻。绿萝芳草澹风烟，君独胡为在尘土。五云馆前花满津，紫骝蹀躞骄青春。春时禽鸟各自适，燕子低回还附人。江风萧萧吹水急，江寺钟残野鸟集。口中吟咏眼看山，细雨苍茫愁独立。邓溪漉漉秋水泥，见尔令我欢相携。酒酣燕坐石盘岭，明月正在松林西。近闻烟尘起闽广，官军驱驰日南上。郡邑无人豹虎行，道路萧条竟安往。我思旧游湖水东，昔者登临今不同。常年九月章浦净，吴霜夜落青芙蓉。芙蓉花开日欲暮，美人娟娟隔烟雾。一段愁心化彩云，至今飞绕河桥树。今夕果何夕，别君还忆君。古来贤达常坎坷，慎尔出处超其群。"
        },
        {
            "标题": "题兰",
            "作者": "刘崧",
            "内容": "援琴不成弹，纳佩可以服。江上思美人，盈盈秋水绿。"
        },
        {
            "标题": "和溪道中",
            "作者": "刘崧",
            "内容": "深深黄竹两三家，丘陇高低径路斜。犬吠柴门枫叶下，一篱寒日蔓丝瓜。"
        },
        {
            "标题": "宜阳里过雷家寨",
            "作者": "刘崧",
            "内容": "五指山前落日黄，雷家寨下野田荒。时平村堡无防警，缘水人家自绕墙。"
        },
        {
            "标题": "题李唐牧牛图四首 其四",
            "作者": "刘崧",
            "内容": "天寒放牛迟，野旷风猎猎。独来长林下，吹火烧山叶。"
        },
        {
            "标题": "南山寺夜憩柬郑同夫罗孟文 其一",
            "作者": "刘崧",
            "内容": "南山寺前夏已凉，北斗天半夜相将。楼台参错临高市，钟磬萧条出上方。\n独宿屡移林鹊影，双飞初散水萤光。客情物态浑无那，暂息尘喧亦不忘。"
        },
        {
            "标题": "南山寺夜憩柬郑同夫罗孟文 其二",
            "作者": "刘崧",
            "内容": "南城城楼高且雄，下有长壕水气通。次第荷花先着露，无多杨柳最宜风。\n府中能事称罗掾，马上酣吟爱郑公。自是南游相见好，疏狂祗觉愧飞蓬。"
        },
        {
            "标题": "高唐州道中",
            "作者": "刘崧",
            "内容": "北风吹沙官道长，两傍杨柳间榆桑。何时走马重来此，要看清阴六月凉。"
        },
        {
            "标题": "送曾茂文归乐安并柬其兄祥文",
            "作者": "刘崧",
            "内容": "秋风落叶思纷纷，北固桥南一送君。行李又从今日别，寄书定向几时闻。\n长亭月白鸡鸣曙，绝嶂天清雁入云。最忆难兄工赋咏，即看竞爽振斯文。"
        },
        {
            "标题": "送萧子所之九江谒刘太守楚奇 其一",
            "作者": "刘崧",
            "内容": "嗟子频年事远游，又携书剑谒邦侯。浔阳乱后多公馆，樵舍新来有客舟。\n野树尽含山雨润，江花初结渚云愁。钓耕得似归来好，甘竹溪南有故丘。"
        },
        {
            "标题": "送孙伯起之镇江司理",
            "作者": "刘崧",
            "内容": "昔在朐山尹，为政声甚扬。朝廷重青籍，铨擢有耿光。\n永念赤子愚，罪罟罹披猖。谳覆苟非人，终焉阽危亡。\n东南有大郡，地广滨海洋。岂不繁狱讼，擢尹推丹阳。\n维时大火中，暑炽日正长。上吉祖东门，沥觞理行装。\n候吏千里至，得诹民俗康。矧兹服先声，恶伏善且彰。\n政方实多岐，所先在慈祥。庶见囹圄空，秋芜卧桁杨。\n惟君伯仲间，济济充周行。卓彼仪真守，飘飘云锦裳。\n摇摇江上波，两两发征航。邦人共嗟讶，符绶相辉煌。\n汀云槐柳深，夕雨菰蒲凉。仕邦乃相望，何异家与乡。\n永念幽谷士，抱书迈年芳。送行重言赠，敢以诚自将。\n舞文戒吏胥，操纵成条章。无刑乃至理，庶用登虞唐。"
        },
        {
            "标题": "送王巡检宗道还卓口",
            "作者": "刘崧",
            "内容": "都府青春白面郎，边城快马紫游缰。五年乘障山无盗，千里通津水有航。\n野驿晓晴芳树合，石潭春雨落花香。祇怜江上相逢晚，不尽东风酒满觞。"
        },
        {
            "标题": "舒君彦许送菊未至",
            "作者": "刘崧",
            "内容": "故人许送南园菊，可趁重阳十日开。谩拟客愁能暂醒，岂缘秋雨故迟来。\n山含雾气通书幌，云涌川光落酒杯。寂寞西斋林下路，新诗惆怅为君裁。"
        },
        {
            "标题": "送别虞管勾幼悦上赣迎候御史却还省中",
            "作者": "刘崧",
            "内容": "郎官迎候绣衣归，十月清霜傍马飞。省署总推容礼盛，边隅人报简书稀。\n星横野戍乌啼早，日落江城雁影微。千里严程当晏岁，驱驰莫遣壮心违。"
        },
        {
            "标题": "送友人南归",
            "作者": "刘崧",
            "内容": "岁晏各言别，君还先赋归。悠悠遵道路，渺渺问庭闱。\n江阔行舟远，天寒过雁稀。城南风雪里，惆怅把征衣。"
        },
        {
            "标题": "送孙景贤归江东",
            "作者": "刘崧",
            "内容": "客有敬亭思，春愁何渺然。谢公墩上月，已照江西船。船头花乱飞，酾酒发鸣鼓。四顾不成欢，悲歌泪如雨。壮游南海上，曾着从事衫。骢马青连钱，驰突开巉岩。南归阻艰难，寄食赣江侧。多谢尚书公，看客好颜色。高筵列绮馔，宾客如流云。舞剑万人却，谈兵四座闻。年华逐流水，五见杨柳绿。夜夜梦故山，浮云满岩曲。兹行未可住，却望江东还。人散井邑空，鸟啼烟树间。殷勤候高堂，次第访邻里。山栗与木瓜，离离照烟紫。放船弄明月，蹑屐凌翠微。春风久相待，吹老薜萝衣。南平二月暮，惆怅忽成别。把臂共论心，知君有奇节。东游我所愿，远作秋风期。却携采石酒，高咏敬亭诗。"
        },
        {
            "标题": "奉和孙景贤游韶口永福废寺",
            "作者": "刘崧",
            "内容": "韶口人家几处存，鸟飞日落见孤村。梵宫草满埋铜瓦，虞庙苔荒合石门。\n流水忽惊秋露冷，好山长是晚烟昏。故交最忆前村客，不独东偏段与温。"
        },
        {
            "标题": "过江南高城访孙景贤知事途中有作因录奉柬",
            "作者": "刘崧",
            "内容": "家在松萝杳霭间，屋西流水并沙湾。可怜万里怀乡意，日上高城望北山。"
        },
        {
            "标题": "过江南高城访孙景贤知事途中有作因录奉柬",
            "作者": "刘崧",
            "内容": "渡江一望一咨嗟，水绕田园径路斜。多谢野人相指引，青松岭外第三家。"
        },
        {
            "标题": "重过高城孙景贤寓舍",
            "作者": "刘崧",
            "内容": "孙公墩在水南村，乱后重来已闭门。壁上残诗犹可读，令人还忆醉时尊。"
        },
        {
            "标题": "题竹石图寄赠汤子敏",
            "作者": "刘崧",
            "内容": "松石山房看竹时，十年风雨最相思。白头归老谁同调，爱杀秋林绿玉枝。"
        },
        {
            "标题": "过江南高城访孙景贤知事途中有作因录奉柬",
            "作者": "刘崧",
            "内容": "屋角桃花深浅开，临溪欲过复徘徊。谁知不是寻春者，自为山人看竹来。"
        },
        {
            "标题": "题上元周伯宁所赠僧惟善山水小图",
            "作者": "刘崧",
            "内容": "北苑南宫意所亲，早于挥洒见天真。僧郎前月金陵去，卷得淮山一片春。"
        },
        {
            "标题": "题竹石赠汤子敏",
            "作者": "刘崧",
            "内容": "为爱临江竹，萧萧绿一丛。几时石盘上，把钓听秋风。"
        },
        {
            "标题": "送汤子敏王伯衢由水口暂出流江",
            "作者": "刘崧",
            "内容": "二友忽言别，孤怀易成惋。秋高北风急，日薄众山晚。\n迟回各抗手，越历犹在眼。前旌转崇林，后骑拥脩坂。\n庭间怯初散，路缅惊渐远。离离云树合，泯泯溪流漫。\n斯违谅匪遐，同车冀遄返。"
        },
        {
            "标题": "题李遵道幽篁古木图",
            "作者": "刘崧",
            "内容": "每爱黄岩笔意妍，苍枝幽竹净娟娟。清秋翡翠谁能识，碧海珊瑚更可怜。"
        },
        {
            "标题": "赠天与熊炼师归阁皂山",
            "作者": "刘崧",
            "内容": "阁皂高居好炼真，清秋何日下嶙峋。金丹夜气成龙虎，宝录玄文动鬼神。\n兰蕙深悬青组佩，芙蓉斜拂紫纶巾。南归定住仙岩侧，自扫寒云礼玉宸。"
        },
        {
            "标题": "送慧上人之九顿岭 其二 送杜九皋之金华",
            "作者": "刘崧",
            "内容": "公子华年思远征，浙山千里入脩程。筵开候馆林花落，柂转官河春水生。\n健马长风朝挟箭，惊鸿凉月夜鸣筝。旧游寂寞筠阳道，芳草离离寄远情。"
        },
        {
            "标题": "送杨公望得满字",
            "作者": "刘崧",
            "内容": "君行服初命，列宴当堠馆。宾从塞道周，风烟激危管。舟航既泛泛，佩璲亦鞙々。沧江东流深，浮云北飞远。林含春雨润，石抱苍山转。朝驱历荆吴，夕秣迈齐兖。凌云紫殿重，栖日丹阙烜。玉塞缭都城，金河注林苑。薇垣甚弘敞，天衢实夷垣。凤毛出西阪，鹭翿翳云罕。谁论羽林直，自足郎官选。茂名勖树立，令绪慎继缵。兹辰怅言别，于饯宜乐衎。日丽花气薰，莺啼草香暖。承恩贵在早，返驾焉得缓。仰怀天外翮，俯愧沟中断。伫立睇遐征，城皞月初满。"
        },
        {
            "标题": "赋玉笥山送杨主簿公望之清江",
            "作者": "刘崧",
            "内容": "主簿才名盛，之官万里遥。登临当别地，感慨欲行朝。\n稍离金华界，还瞻玉笥标。天光浮巀嶪，云气上岧峣。\n紫盖麒麟府，青莲翡翠翘。覆箱看雪积，法乐听风飘。\n近侍丹台耸，尊居绛节朝。彤霞秋闪闪，太白夜迢迢。\n汉帝传金箓，秦娥奏玉箫。子真元自隐，公远更谁招。\n夕雾栖寒谷，春风动泬寥。烟云千壑转，宇宙一岑超。\n此去期应及，来游趣自饶。避人骑瘦马，留客解金貂。\n山术宜秋煮，炉丹足夜烧。题诗黄叶嶂，携手白云椒。\n静倚迎晨旭，长歌激暮飙。终言眷官府，未可狎渔樵。\n野迥齐桃叶，沙晴暗柳条。赋题惊草率，饯迈愧萍薸。\n疏雨沾行李，飞云逐去桡。清江百里外，东望极旻霄。"
        },
        {
            "标题": "岁暮南溪柬诸君子",
            "作者": "刘崧",
            "内容": "檐前白日又成晚，溪上青山浑欲春。晏岁偏伤多感客，异乡犹有未归人。\n数株杨柳摇落尽，一双鹡鸰来往驯。最惜酒酣羌管发，霜风拂拂起梁尘。"
        },
        {
            "标题": "送颜用行归吉水并柬康隐君宗武",
            "作者": "刘崧",
            "内容": "文昌进士颜夫子，昔在筠阳最知己。春风携酒上坊楼，秋雨题诗洞山寺。\n当时结交翰墨场，共言意气倾侯王。岂知风尘各惊散，此地不得同翱翔。\n君今只在泸源上，我亦南还窜林莽。旧交零落海云空，梦里惊呼色悽怆。\n往者山寇攻泸源，义门百口今谁存。况闻亲庭抱永痛，妻子夜哭沙田村。\n欲归无家出无仆，两年访我城东屋。长林春暝风雨交，此日穷居转愁蹙。\n柴门苦竹惟鸟啼，流水绕屋生春泥。苦无一钱沽酒饮，坐据寂寞如枯藜。\n鼓笳连江清夜永，短烛孤帷吊形影。野麦陵陂老雁饥，寒风动竹枯萤冷。\n知君豪宕轻黄金，感时亦复忧沈沈。青云若负壮士志，白日难照愁人心。\n谁能短衣事骑射，空遣悲歌泪盈把。却望文昌从此归，东行定过匡山下。\n匡山先生发如丝，十年不出真吾师。便须晏岁荷短锸，共来山中寻紫芝。"
        },
        {
            "标题": "送尧举监税赴进贤",
            "作者": "刘崧",
            "内容": "送尔司征去，江干秋雨馀。由来设关市，不在算舟车。\n客路通城邑，人烟集里墟。西风摇落近，回首独踟躇。"
        },
        {
            "标题": "送潘郎中迪允谢病归山阴",
            "作者": "刘崧",
            "内容": "兵曹潘郎美如玉，纱帽锦袍银带束。去年春秋才廿六，起家早食郎官禄。\n才资简静推酝藉，精爽开明夸敏速。潘为驾部我职方，联事兵曹颇雍陆。\n喜君妙颜方向盛，觉我秋鬓已先秃。人生聪慧岂外取，灵秀端在两耳目。\n云胡奇疾忽攻剽，有耳如涂翻不足。阗阗莫悟桴应鼓，辘辘都忘车转毂。\n传言错误叹朋友，问字惊呼骇童仆。时来内讧疏啖食，十日僵眠战寒燠。\n文移相府怪沈滞，奏入天墀许归复。我惭迟钝百无补，两耳虽闻竟何属。\n岂如君以沈聩故，退就休閒非谴逐。谈经作赋未足病，解绶投簪竟何促。\n都门官柳青欲染，江驿小桃红正蹙。此行先喜拜家庆，次第升堂会姻族。\n卮"
        },
        {
            "标题": "送娄徵士叔真归金华曾侍郎邀赋",
            "作者": "刘崧",
            "内容": "祖帐出都门，鸦啼掖垣曙。春从天上归，人望山中去。\n离亭烟柳变，极浦风帆暮。亦欲把萝衣，空伤别琼树。"
        },
        {
            "标题": "分韵得一字饯别张彦昌赴豫章",
            "作者": "刘崧",
            "内容": "君行赴豫章，燕饯在兹日。短剑出匣双，轻舟泛江一。\n峡深霜猿苦，天阔云雁集。酒尽不成欢，南瞻恍如失。"
        },
        {
            "标题": "寻云陟累榭送严子善之上犹",
            "作者": "刘崧",
            "内容": "寻云陟累榭，遐览以舒忧。皛皛天宇清，矗矗栏楹幽。\n静赏抚危构，浩歌睇崇丘。君子有远行，佳期谁与俦。\n饯言以遵路，延伫更临流。"
        },
        {
            "标题": "题周伯宁梅溪图",
            "作者": "刘崧",
            "内容": "月出青溪上，云生翠壁间。流辉方绕涧，散影已腾山。\n闻有梅初发，兼怀桂可攀。怅言寻芳者，曳杖不知还。"
        },
        {
            "标题": "叹息行赠别胡思斋",
            "作者": "刘崧",
            "内容": "叹息复叹息，志士恒苦辛。少日不得意，暮年愧其身。\n前有尊酒清且旨，酌酒奉君君莫止。人生最乐在相知，莫徇虚名轻跅弛。\n市中屠贩还封侯，扬雄草玄空白头。浮云不尽万里意，白日长悬千古愁。\n南山之阴多洞府，十年不归叹修阻。绿萝芳草淡风烟，君独胡为在尘土。\n五云馆前花满津，紫骝蹀"
        },
        {
            "标题": "题笋蕨图",
            "作者": "刘崧",
            "内容": "西林新笋各已长，南冈蕨芽生紫芒。何人采掇欲满眼，开卷忽闻春雨香。"
        },
        {
            "标题": "笋竹图",
            "作者": "刘崧",
            "内容": "闻说南园路，新来笋正肥。棘枝芟不去，欲往惜钩衣。"
        },
        {
            "标题": "湖上曲",
            "作者": "刘崧",
            "内容": "鸂鶒双飞乱绿蘋，画船终日倚湖滨。泥中踏藕何由得，水上看花恼杀人。"
        },
        {
            "标题": "题刘氏遂初堂",
            "作者": "刘崧",
            "内容": "君家旧宅好林泉，乱定归来值万钱。燕子华堂犹故物，桃花流水自当年。\n共看帘捲清溪雨，尚想书藏古壁烟。毡复已闻群盗愧，笏存今见远孙贤。\n初心早向艰危遂，盛事应当久远传。忽忆善和三易主，柳家门地最堪怜。"
        },
        {
            "标题": "题欧阳仲元所写墨梅",
            "作者": "刘崧",
            "内容": "最爱同年欧进士，写梅笔意自成家。君看半幅横枝景，犹是春前雪后花。"
        },
        {
            "标题": "赠赵录判之九江兼柬孙伯虞 其四 溪上",
            "作者": "刘崧",
            "内容": "溪路出南港，野林依古原。偶行桑树曲，颇似桃花源。\n茅屋居人遍，晴滩稚子喧。依依耦耕者，相对已忘言。"
        },
        {
            "标题": "早行雾中过田家失道",
            "作者": "刘崧",
            "内容": "我行烟雾中，不复辨原陆。幽幽闻鸡犬，隐隐见松竹。\n田家迷远近，阪路有崎曲。已觉瞻望劳，谁云往来熟。"
        },
        {
            "标题": "题幽居读书图为萧翀赋",
            "作者": "刘崧",
            "内容": "吁嗟乎中谷把吾书，以归来兮于焉以读。谷之阳兮云之麓，峰盘盘兮石如玉。\n我居孔幽兮翳彼嘉木，遐思古人兮言抽其椟。载咏载歌以悦我心，白云在天清风满林。\n世昧昧以去古兮，礼乐散而莫寻。探禹穴之窅窅兮，望龙门之高深。\n林有鸟兮溪有鱼，尔飞尔潜兮我读我书。以卷兮以舒，乐哉弗谖兮山中之居。"
        },
        {
            "标题": "项烈妇唐氏挽诗",
            "作者": "刘崧",
            "内容": "寇截新林渡，风惊下濑船。死能同母逝，生或愧身全。\n抱石云漂海，沈珠月在渊。义门重光烈，千古照龙泉。"
        },
        {
            "标题": "桃源",
            "作者": "刘崧",
            "内容": "青林被重冈，苍石立绝涧。冥冥松风回，高蔓弱可绾。驱车鹤岭下，沮洳湿危栈。微茫烟霞集，披靡杉筠间。高秋灏气豁，秀色纷属盼。芸芸澼纩子，涉水恒及骭。山女行负薪，结发垂两丱。年丰粳稻足，食狃刍与豢。呼吏不及门，征租少稽慢。银坑重茶赋，往往先月办。缘山八九家，火耕习薅铲。土屋桑树高，鸡鸣日方晏。清霜落原菽，夕露沾畦苋。盱嗟避秦人，历世乃多患。岂知太平俗，铠甲未尝擐。永宜旷士怀，乐此谢游宦。种桃实吾事，荷耒乃不惯。穷源愁日暮，流水方汕汕。叹息行险艰，南云送凉雁。"
        },
        {
            "标题": "枯木竹石图",
            "作者": "刘崧",
            "内容": "谁种山中玉，空闻天上槎。只今尘似海，便拟竹为家。"
        },
        {
            "标题": "题草堂",
            "作者": "刘崧",
            "内容": "胡君旧宅龙江上，五月清风一草堂。雾隐松萝分晓荫，雨翻兰杜浥秋香。\n连峰当户明书幌，流水交渠映笔床。此日从公趋幕府，能忘高咏向沧浪。"
        },
        {
            "标题": "题芭蕉",
            "作者": "刘崧",
            "内容": "南园新绿暗春云，长日题诗上翠裙。十载江湖春梦熟，潇潇夜雨不曾闻。"
        },
        {
            "标题": "入苍山下岩寻曾子实先辈故居遗迹往往有题刻存焉",
            "作者": "刘崧",
            "内容": "层岩上苍翠，下结赤石沙。题刻不复辨，莓苔见欹斜。\n始经茶岩幽，流泉注其窊。复登石楼重，谷吻奋以呀。\n跻攀出众险，一目纵迩遐。窅窅平原中，群山如削瓜。\n筼筜旧种竹，隐隐明秋霞。亦欲问青天，举觞酬黄华。\n梯危且憩息，仰首闻叹嗟。蹊路梗不通，荆棘为我遮。\n昔人苦好事，侈以名自誇。焉知百岁后，寂寞犹枯苴。\n途穷日将夕，鸣鸟纷已哗。暮出藤萝中，还寻野人家。"
        },
        {
            "标题": "题林下高士图为王存常赋",
            "作者": "刘崧",
            "内容": "渔竿书帙两忘机，手把琼箫坐石矶。林下清风长日好，浮云何事满天飞。"
        },
        {
            "标题": "题墨竹为郭持中赋",
            "作者": "刘崧",
            "内容": "閒写幽篁遗所知，两竿秋玉带横枝。山林偃蹇寻常事，直上云霄自有期。"
        },
        {
            "标题": "题晴峰双涧图寄故里刘存大秀才",
            "作者": "刘崧",
            "内容": "一峰巉岩白云中，双涧下出蟠西东。湍撞石斗雷电激，白日虚谷回松风。\n风声浩汹泉声合，飞蔓樛枝青匝沓。岩深路暗不逢人，似有呼猿在相答。\n此图此景真绝奇，彷佛梦中曾见之。手招仙人赤松子，照影太乙莲花池。\n只今怀禄未能往，日日凭高增怅怏。故山更在彭蠡外，武姥仙坛俨相向。\n仙坛楼阁开岧峣，流水百折通溪桥。我家草堂小河口，白沙翠竹寒萧萧。\n瓜畦桑坞带原陆，五月柴门映江绿。田翁稚子笑相迎，醉折山花唱村曲。\n缅思此乐安得同，万里愁绝孤飞鸿。卷图却寄山中客，他日来寻黄绮公。"
        },
        {
            "标题": "题墨竹为郭履恒赋",
            "作者": "刘崧",
            "内容": "伶伦九寸黄钟管，仙子双吹碧玉箫。调得钟声满天地，会招鸾凤下云霄。"
        },
        {
            "标题": "题曾氏所藏历代青微法师像图",
            "作者": "刘崧",
            "内容": "素阳真人仙者徒，示我列仙之画图。霞冠云氅玉雪肤，一一神采浮双矑。\n充如天府琳球腴，清如逸世山泽癯。俨如佩玉当朝趋，矫如跨鹤凌天衢。\n周流天地超有无，颜色不动精神俱。最后幅巾疏眉须，云是真人昔者之所摹。\n上穷元始下玄都，一本万派同而殊。形随粉黑穷锱铢，气与风霆行八区。\n我惭生晚堕儒迂，学道不解凌蓬壶。拟从真人乞灵符，高飞愿逐云中凫。\n前有作者邈已踰，欲往从之云何盱。青城天台西南隅，云日光射金芙蕖。\n三十六管吹笙竽，非君和之谁与娱。"
        },
        {
            "标题": "题和溪钓叟幽居",
            "作者": "刘崧",
            "内容": "清秋溪上垂纶去，几日城中卖药回。十载看云高兴在，一时听雨好怀开。\n水边薜荔悬青竹，庭下芙蓉照锦苔。南望白泉深百叠，愿从招隐赋归来。"
        },
        {
            "标题": "题葛洪移家图",
            "作者": "刘崧",
            "内容": "前行白羊四角羸，谁骑驱者鬅鬙儿。狰狞一犬嘷而驰，举鞭护羊呵止之。\n背有囊琴结墨絁，妪后负画策以追。少妇驰牛牛步迟，两儿共载兀不欹。\n大者坐拥斑文狸，小者索乳方孩嬉。母笑不嗔还哢咿，复有鬅者肩童羁。\n引手向翁如反僛，蹇驴嘷地行欲疲。两耳逆竖愁风吹，老翁庞眉方颔颐。\n顾瞻妻子色孔怡，似语前行路向夷。尔兄在前尔勿痴，汝母正念尔弟饥。\n高帻髯奚荷且持，药瓢囊襆何垂垂。有救者柄相参差，傍有二卷一解披。\n趁行苦忙奚不知，我观此画喜复疑。问翁为谁莫可推，或云葛令之官时。\n移家勾漏乃若兹，人生多累在侈靡。如此行李胡不宜，骨肉在眼无馀资。\n非有道者焉能为，陈岩作图真画师。笔迹缥缈如飞丝，中有妙意世莫窥。\n我吟将为仕者规，如不见画当求诗。"
        },
        {
            "标题": "题罗岩云树图赠丘弘道归雩都",
            "作者": "刘崧",
            "内容": "浮丘五月寻山去，又见飞霜落翠岚。即买舟航问雩水，却看云树忆罗岩。\n花迷谷口仙桥合，石挂林腰佛阁参。历历旧游图画里，思君长是望江南。"
        },
        {
            "标题": "题山水画为赵可久参政赋别",
            "作者": "刘崧",
            "内容": "江流浩瀚接沧溟，野色依微带草亭。霜入枫林开锦绣，水生兰渚漾空青。\n菰蒲日照鵁鶄影，杨柳风翻翡翠翎。无限临图怀别恨，可堪边雁月中听。"
        },
        {
            "标题": "题黄筌百禽图",
            "作者": "刘崧",
            "内容": "百禽百声音，一动一情性。谁欤写羽族，萃此一奁镜。\n况有水与石，山桃竹相并。物类巧纷薄，姿态飒飞竞。\n掩卷冥所观，吾将契虚静。"
        },
        {
            "标题": "题花竹脊令图",
            "作者": "刘崧",
            "内容": "石崖春阴覆花竹，二鸟飞鸣以相逐。人生兄弟乃类此，莫君写之最精熟。\n吁嗟人为万物灵，急难相感非顽冥。王风既远常棣废，尺布之谣安可听。"
        },
        {
            "标题": "题挟弹图",
            "作者": "刘崧",
            "内容": "骏马青丝络，联翩挟弹来。山疑经洛浦，路似出章台。\n鸟散红花落，莺啼碧树开。啼时端听汝，好在莫相猜。"
        },
        {
            "标题": "题画鱼四章",
            "作者": "刘崧",
            "内容": "我观于河，其鱼维鲭。岂有泼泼，而困于笭。"
        },
        {
            "标题": "题江亭秋望图",
            "作者": "刘崧",
            "内容": "江亭秋望渺衡湘，埼岸枫林带夕阳。欲采蘋花愁远客，白鸥飞去水茫茫。"
        },
        {
            "标题": "题江亭春望图为刘仲章赋",
            "作者": "刘崧",
            "内容": "山暖锦云香，江晴翠黛光。烟林交翡翠，风槛舞鸳鸯。\n路转川原迥，潮通浦溆长。落花沿石溜，芳草限河梁。\n离客回兰桨，幽人结蕙纕。年年望远意，春色满衡湘。"
        },
        {
            "标题": "题赠巢云子",
            "作者": "刘崧",
            "内容": "古有巢云子，构栖山木中。淳贞既凋丧，土木穷人工。\n一为侈心移，簪绂思华躬。积宠乃倾危，瑶台成蒿蓬。\n所以避世士，永希巢云翁。浮云本无方，我居宁有终。\n凌厉六合间，飘飘若冥鸿。回视下土方，埃尘方濛濛。\n青山几千仞，揽结甘所同。安得往从之，邈焉仰高风。"
        },
        {
            "标题": "题涂伯贞静深堂在南昌府",
            "作者": "刘崧",
            "内容": "闻子筑堂依翠岑，幽耽长是寄登临。一尘不动夜方寂，万卉无言春自深。\n隐几看云生晚兴，写书滴露见乡心。故园亦在章江上，载酒何时许共寻。"
        },
        {
            "标题": "渔家乐题渔乐图为曾朝佐郎中赋",
            "作者": "刘崧",
            "内容": "渔家乐，船里为家无土著。朝朝日日大江边，长汀短汊从湾泊。\n醉眠饱食托烟波，却笑傍人事耕作。月明蓬上芦花飞，雨打船头枫叶落。\n芦花飞出水，鳜鱼秋正肥。侵晨相唤提网去，薄暮放歌收钓归。\n夫妻白首长相聚，有脚何曾踏山路。教儿打网莫种田，长江有水无荒年。"
        },
        {
            "标题": "题李唐牧牛图四首 其一",
            "作者": "刘崧",
            "内容": "滚滚长风起，飘飘一笠吹。回头看寥廓，失手堕羁縻。"
        },
        {
            "标题": "题李唐牧牛图四首 其三",
            "作者": "刘崧",
            "内容": "日夕山气昏，独归愁路远。犹恋草青青，迟回下前阪。"
        },
        {
            "标题": "题梅图为万砯赋",
            "作者": "刘崧",
            "内容": "千载梅仙不可招，南昌宫观草萧萧。岁寒图画今初见，依旧清风洒雪标。"
        },
        {
            "标题": "题米元晖山水小景",
            "作者": "刘崧",
            "内容": "江上见青峰，亭亭三四重。雨沾金翡翠，云拥玉芙蓉。\n桂屿閒秋馆，枫林隐暮钟。苍茫图画意，欲赏惜无从。"
        },
        {
            "标题": "题李唐牧牛图四首 其二",
            "作者": "刘崧",
            "内容": "风雨满轻蓑，骑牛逐处过。春来晴景少，烟草四山多。"
        },
        {
            "标题": "题牧牛图",
            "作者": "刘崧",
            "内容": "清晨跨牛出，日暮吹笛归。草野不逢人，田乌相逐飞。\n山中有风雨，蓑笠莫教迟。"
        },
        {
            "标题": "题春江小景画为钟元卿作",
            "作者": "刘崧",
            "内容": "鸂鶒鹭鸶相对閒，落花芳草雨斑斑。清歌一片云中起，知是吴姬荡桨还。"
        },
        {
            "标题": "题秋江小景画",
            "作者": "刘崧",
            "内容": "美人鸣弦思潇湘，斜飞金雁不成行。夜深弹彻《乌栖曲》，月照寒江万树霜。"
        },
        {
            "标题": "题秋江待渡图为萧学士赋",
            "作者": "刘崧",
            "内容": "小航冲风岸将及，行人下马沙头立。水阔云深野渡閒，天寒日暮归心急。\n人生行役安可休，到江路尽还通舟。谁能裹足山中老，不识风沙一日愁。"
        },
        {
            "标题": "题牧牛图",
            "作者": "刘崧",
            "内容": "牧子食牛牛性驯，一鞭斜日过平津。如何跃马金鞍客，不及逍遥垄上人。"
        },
        {
            "标题": "题屏岫幽居图为万砯赋",
            "作者": "刘崧",
            "内容": "秋屏列岫之间，乃有万氏之圃，幽人之居。门前青柳日系马，池上紫菱时钓鱼。\n前年尘起龙沙北，万氏林居总萧瑟。杨君好事惜奇胜，为写池亭寄秋色。\n两松落落千尺长，高云不动江风凉。谁能低头事权势，便思濯足歌沧浪。\n东南连年困兵革，人生安居那可得。向来华屋今谁在，忽忆旧游心惨恻。\n君不闻王维别业孟城隅，亦有亭馆临欹湖。当时胜迹逐云往，至今传得辋川图。"
        },
        {
            "标题": "题牧牛图为邹季章赋",
            "作者": "刘崧",
            "内容": "向晚雨来急，出山牛步迟。侬家隔溪住，阿母望时归。"
        },
        {
            "标题": "题牧牛图为邹季章赋",
            "作者": "刘崧",
            "内容": "野性自驯扰，不烦施箠鞭。东皋新雨足，日上种春田。"
        },
        {
            "标题": "题秋江小景",
            "作者": "刘崧",
            "内容": "秋水无波净落晖，汀沙云树转依微。望中一片潇湘意，无数征帆逐雁飞。"
        },
        {
            "标题": "题石泉山人隐居",
            "作者": "刘崧",
            "内容": "閒寻隐者忆重论，路绕荒田水绕园。何日山中收药去，满林脩竹不开门。"
        },
        {
            "标题": "题青山白云图",
            "作者": "刘崧",
            "内容": "石林烟雾冷冥冥，一舸西风过洞庭。日暮白云飞去后，江南无数乱山青。"
        },
        {
            "标题": "题山水图二首 其一",
            "作者": "刘崧",
            "内容": "野渡归人急，山原去骑遥。白云秋窅窅，红树雨萧萧。"
        },
        {
            "标题": "题君子忠孝图乃画竹与葵萱也",
            "作者": "刘崧",
            "内容": "攘攘风尘混屦冠，几人忠孝义心肝。画师似有春秋笔，故写寻常草木看。"
        },
        {
            "标题": "题山水图二首 其二",
            "作者": "刘崧",
            "内容": "瀑溜穿云白，松萝盖石青。一僧归野寺，千树拥岩扃。"
        },
        {
            "标题": "题墨竹二首赠陈子仁 其一",
            "作者": "刘崧",
            "内容": "问讯山中竹，新来长几丛。一枝初入手，如对满林风。"
        },
        {
            "标题": "题唐人马图",
            "作者": "刘崧",
            "内容": "天马何年贡，远从西北来。月支回汉使，风骨走龙媒。\n白日轩墀近，青云道路开。高秋看图画，歘使壮心哀。"
        },
        {
            "标题": "题竹石图歌奉赠周思廉思忠伯仲",
            "作者": "刘崧",
            "内容": "周郎伯仲美且温，乃是南渡丞相之玄孙。三朝书诏烂盈箧，旧物历世能俱存。\n伯也从容端好文，仲也英气干青云。芝兰晏岁在空谷，风露早已扬清芬。\n吁嗟昔人邈千载，平园草木春先改。衮绣坊前旧宅空，恩褒寺里遗祠在。\n极知令德世所钟，矫如双凤骞云中。为君挥翰写竹石，况有风节能相同。\n嗟哉双凤世所奇，路远昆崙谁致之。何如栖琅玕食竹实，乘清风翔八极。\n烂文章兮耀云日，毋使山中之人空叹息。"
        },
        {
            "标题": "送孙伯刚之仪真",
            "作者": "刘崧",
            "内容": "孙侯庙廊具，特达古豪俊。十年出禁闼，往往事州郡。\n苍髯玉立秋风高，南浮烟海东云涛。中朝更化重守令，似尔简擢非贤劳。\n淮东诸郡临淮道，共说仪真风物好。万家歌吹动春云，十里楼船压江岛。\n海有盐错水有鱼，白露红霞春满壶。候人出郭鸣马集，日望使君来下车。\n岂无穷困民，所重民父母。税赋出鞭笞，伊谁肆苛虎。\n长淮之水何悠悠，行矣不可以久留。便令南阳得召父，坐见淮水回清流。\n愿持万古心，送君以千里。由来贤达士，感激在知己。\n筼筜谷，金精山，吾独胡为淹留于其间。云霄浩荡白日近，飞翰冥冥倘可攀。"
        },
        {
            "标题": "题水仙梅矾华图",
            "作者": "刘崧",
            "内容": "仙子凌波春已深，梅兄矾弟已交临。世间多少同枝叶，花落花开自一林。"
        },
        {
            "标题": "题温日观蒲萄",
            "作者": "刘崧",
            "内容": "老人醉墨走蛇虬，风露潇潇数叶秋。无复驼囊盛马乳，却教图画忆凉州。"
        },
        {
            "标题": "春暮归自石壁泷偶题柬鹏举",
            "作者": "刘崧",
            "内容": "十日山行归较晚，燕雏飞起过西家。东风也似无聊赖，开遍墙头白白花。"
        },
        {
            "标题": "武山十四境 其一 武姥冈",
            "作者": "刘崧",
            "内容": "一自飞仙去，迢遥白云上。岁岁春风来，满山青草长。"
        },
        {
            "标题": "阅王子让所集长留天地诗",
            "作者": "刘崧",
            "内容": "长留天地知何物，不在寻常文字间。莫信萤光生腐草，须知宝气出名山。\n乱馀制作和平少，删后篇章采录难。曹桧有人思雅颂，百年气运总相关。"
        },
        {
            "标题": "春暮承刘子礼枉顾喜聆近作赋此奉酬",
            "作者": "刘崧",
            "内容": "故人远自山中至，三月风花正渺然。高馆听莺怜白日，画船载酒忆当年。\n泥涂早识璠玙器，江海能传锦绣篇。已觉愁怀剧倾写，裹茶犹拟试春泉。"
        },
        {
            "标题": "题甘溪归养图为萧国录子所赋",
            "作者": "刘崧",
            "内容": "先生归隐甘溪日，七帙高堂雪满簪。不待鼎珍陈至礼，便如饮水也应甘。"
        },
        {
            "标题": "题李居中山水画二首为孟彦忠掾史赋 其一",
            "作者": "刘崧",
            "内容": "日出清江迥，云生翠壑重。楼台山上下，车马路西东。\n松瀑晴崖雨，茆茨古木风。向来度桥处，曾见抱琴翁。"
        },
        {
            "标题": "题雨竹图",
            "作者": "刘崧",
            "内容": "怪石凝云气，横枝浥露香。故人渺何许，秋意满潇湘。"
        },
        {
            "标题": "雪霁舟出钓洲斜望云石诸山喜赋",
            "作者": "刘崧",
            "内容": "晨出钓洲南，陂陀见云石。紫烟晴欲蒸，白雪寒更积。\n乔林拥玄黛，流土杂坟赤。溶溶色流动，江水光荡射。\n定有高世人，栖神荫寒碧。"
        },
        {
            "标题": "题雪景山水画",
            "作者": "刘崧",
            "内容": "万木皆冰树，千崖尽玉山。精神添去马，毛羽失栖鹇。\n客路微茫外，人家烟水间。忆曾登虎鼻，徒步月中还。"
        },
        {
            "标题": "鸿雁来奉题张嗣宗雁图",
            "作者": "刘崧",
            "内容": "鸿雁来，秋风起，江北江南几千里。渺渺初离紫塞云，潇潇忽度平湖水。\n平湖水浅沙渚长，欲落未落纷低昂。蓼花过雨红更白，荷叶著霜秋已黄。\n可怜分飞毛翼冷，乱入蒹葭唼蒲荇。群叫遥传空外声，独宿频惊月中影。\n江南地暖风土殊，彭蠡潇湘从尔居。只今塞外无菉草，沙碛苦寒愁夜呼。\n由来有序本天性，饮啄飞鸣远相应。我惭飘泊未能归，见尔忧伤泪如绠。\n茫茫江河多风波，柰此缯缴危机何。为君卷画三叹息，高飞冥冥安可极。"
        },
        {
            "标题": "题渊然刘炼师崆峒访道图",
            "作者": "刘崧",
            "内容": "至人若浮云，会遇何有常。有伟渊然子，早师赵元阳。\n西游崆峒山，心迹两超越。朝餐赤城霞，夜弄瀛海月。\n瀛海几清浅，鲸波隔人烟。楼船送童女，白日迷秦天。\n伊谁秘灵机，颠倒凿玄窍。相视乃无为，不言亦不笑。\n问君此何之，颜色如桃花。谷城访黄石，勾漏求丹砂。\n我从昆崙归，秋鬓忽已雪。安得骑青龙，相从叩真诀。"
        },
        {
            "标题": "题燕侍图为山东马希孟御史赋",
            "作者": "刘崧",
            "内容": "竹萌车迸鱼冰跃，高堂鼎裀盛帷幕。弄雏索果笑牵衣，人生无如奉亲乐。\n长成倏复成蹉跎，禄养不干将奈何。去家仗剑事明主，始觉此志相违多。\n泰山西北长清县，马氏家风故多善。一门寿考天所锡，二子兴隆人共羡。\n孟也问学真贤良，往昔徵入文华堂。承恩屡使江海上，反顾只忆庭闱傍。\n去秋冠豸来燕蓟，自说违离过三岁。愁心袅袅逐飞云，惊梦时时问供馈。\n槁城李君名画师，感此纯孝劳伤悲。忻然拂素运丹墨，为写燕侍欢娱时。\n青峰绕屋花连院，千里亲庭坐中见。酡颜白发映青春，一日相思一舒卷。\n劝君勤事勿忧虞，由来忠孝同一途。他日捧诏归荣日，更写衣冠家庆图。"
        },
        {
            "标题": "题平洲小景图",
            "作者": "刘崧",
            "内容": "锦水西流远，沧洲逸兴长。晚晴杨柳暗，春雨杜蘅香。\n沙渚通凫鹤，江潭集鱮鲂。几时携短棹，载酒问茆堂。"
        },
        {
            "标题": "题雪景画",
            "作者": "刘崧",
            "内容": "山阁雪初暝，石床天正寒。亦愁江上听，秪益坐中看。\n竹树低仍压，茅茨湿未乾。谁能添小艓，来把钓鱼竿。"
        },
        {
            "标题": "题雨竹",
            "作者": "刘崧",
            "内容": "沧波石面晚阴凉，翠筱娟娟过雨香。何许鹧鸪啼不断，黄陵祠下是三湘。"
        },
        {
            "标题": "赠赵录判之九江兼柬孙伯虞 其六 千叶黄杨",
            "作者": "刘崧",
            "内容": "黄杨一尺许，千叶更千枝。秪益阶庭玩，能忘云汉思。\n雨荒承碧藓，风定注游丝。伤极偏多感，南归得共移。"
        },
        {
            "标题": "题李子翀所藏罗小舟青松障子歌",
            "作者": "刘崧",
            "内容": "罗君画松奇且雄，两株屹立青天中。已愁白昼结寒雨，更觉素壁吹长风。\n横梢屈铁苍皮健，恍惚垂云青一片。若非巫峡道中逢，定向华山峰顶见。\n深林无人日色昏，萧瑟似有孤啼猿。苍根下走岩石裂，清响暝与溪流喧。\n古来志士沦野草，每见良材叹枯槁。何如此树保天真，千岁高堂奉君老。"
        },
        {
            "标题": "题渊明像寄刘仲脩",
            "作者": "刘崧",
            "内容": "斯人管乐俦，而分山泽槁。岂无园中菊，念此霜露早。\n衡门卧日晏，幽径时自扫。芳晨有旨酒，客至即倾倒。\n兹言乐游衍，春服丽轻缟。古道少人行，杖藜入秋草。\n神閒韵自适，意远色逾好。鼎鼎百世师，遗荣以为宝。"
        },
        {
            "标题": "题山水画四首 其三 欧阳永叔秋声赋",
            "作者": "刘崧",
            "内容": "群木飒萧萧，虚堂坐寂寥。秋声方永夜，月色自中宵。\n目倦青编过，眠迟绛蜡消。平生江海志，及此叹飘摇。"
        },
        {
            "标题": "题赵子昂竹石图",
            "作者": "刘崧",
            "内容": "古石神鳌骨，幽篁锦凤毛。才名随世远，意气与秋高。"
        },
        {
            "标题": "题子昂赵公竹石图",
            "作者": "刘崧",
            "内容": "丛竹娟娟露叶翻，高情长是忆王孙。喜从石上看书法，不独墙阴见雨痕。"
        },
        {
            "标题": "题日观墨蒲萄为东山泰上人赋",
            "作者": "刘崧",
            "内容": "巨然山水校毫毛，灵彻诗歌费炼陶。何似老禅三昧手，云飞风卷幻蒲萄。"
        },
        {
            "标题": "题墨蒲萄为古心上人赋",
            "作者": "刘崧",
            "内容": "龙髯飞动绿云中，寒影扶疏出梵宫。数罢念珠心似水，幡幡贝叶动秋风。"
        },
        {
            "标题": "题珠林江口谢公庙",
            "作者": "刘崧",
            "内容": "倒石源头野寺开，乱余临眺独兴哀。晚山隔岸云霞出，秋水满江凫雁来。王气已销陈帝垒，客愁长绕越王台。烽烟西北犹传警，击节酣歌首重回。"
        },
        {
            "标题": "题稚川山水",
            "作者": "刘崧",
            "内容": "松下茆亭五月凉，汀沙云树晚苍苍。行人无限秋风思，隔水青山似故乡。"
        },
        {
            "标题": "题竹石赠王伯初",
            "作者": "刘崧",
            "内容": "知君高节抱幽贞，为写修篁石上生。却忆瑶琴清奏罢，满天风露听秋声。"
        },
        {
            "标题": "夜宿城南天井闸候水忆孟邻王贰守时许为余写弄琴小像未至赋此以寄并柬府公赵大参秉彝",
            "作者": "刘崧",
            "内容": "目送飞鸿手抚弦，十年幽事已茫然。谁知昨夜南归梦，犹在云山野水边。"
        },
        {
            "标题": "题竹石图",
            "作者": "刘崧",
            "内容": "为爱筼筜竹，苍苔节节封。低枝兼雨重，密叶与烟浓。\n丹穴终栖凤，沧溟未化龙。几时裁紫玉，吹上白云峰。"
        },
        {
            "标题": "题竹石棘图",
            "作者": "刘崧",
            "内容": "山石确荦行路微，苦竹丛棘相因依。草根露寒蟋蟀语，有客秋暮怀当归。"
        },
        {
            "标题": "题竹石图",
            "作者": "刘崧",
            "内容": "日落鹧鸪啼，风惊翡翠飞。系船乘洛浦，曾上钓鱼矶。"
        },
        {
            "标题": "题竹石图",
            "作者": "刘崧",
            "内容": "海上琅玕石，山中翡翠毛。意含秋雨润，思拂暮云高。"
        },
        {
            "标题": "题竹石图",
            "作者": "刘崧",
            "内容": "石上晴云故不飞，萧萧空翠湿人衣。湘娥未解临江佩，西望苍梧何日归。"
        },
        {
            "标题": "晚酌胡守中湖亭同旷伯逵赋二首 其一",
            "作者": "刘崧",
            "内容": "杨柳中间一草亭，石桥流水带回汀。日含细雾明丹阁，雨逐凉风入翠棂。\n萍底霞翻鱼漾鬣，竹间雪堕鹤梳翎。楼台北渚催残景，烽火西山隐落星。"
        },
        {
            "标题": "夜宿城南天井闸候水忆孟邻王贰守时许为余写弄琴小像未至赋此以寄并柬府公赵大参秉彝",
            "作者": "刘崧",
            "内容": "京国南还水路遥，城阴复此驻兰桡。可怜关外重重闸，不放河流过鲁桥。"
        },
        {
            "标题": "晚酌胡守中湖亭同旷伯逵赋二首 其二",
            "作者": "刘崧",
            "内容": "公子幽居湖水西，苇篱莎径踏春泥。门前车马有谁到，池上犁锄还自携。\n当槛柳枝垂叶短，出畦瓜蔓引花齐。几时载酒从栖隐，日坐林阴听鸟啼。"
        },
        {
            "标题": "题竹石图",
            "作者": "刘崧",
            "内容": "云根雪骨立峥嵘，谁种琅玕绿乍成。安得长竿三百丈，为君横海掣飞鲸。"
        },
        {
            "标题": "田家谣",
            "作者": "刘崧",
            "内容": "伐木修城更运粮，科铜采箭又徵鎗。耕牛掠尽丁男死，不信官田不解荒。"
        },
        {
            "标题": "庭下牡丹盛开感赋二首忆徐吕二佥宪分巡未还 其一",
            "作者": "刘崧",
            "内容": "十年不见寿安红，三月燕城雾雨中。未省何人旧栽得，斩新雨露斗春风。"
        },
        {
            "标题": "庭下牡丹盛开感赋二首忆徐吕二佥宪分巡未还 其二",
            "作者": "刘崧",
            "内容": "绀芽翠叶蔼离离，喜见新年发数枝。无酒无朋难独赏，每来花畔立多时。"
        },
        {
            "标题": "水南歌",
            "作者": "刘崧",
            "内容": "团结云亭口，驻兵太原洞。旌旗草间仆，莫遣风吹动。"
        },
        {
            "标题": "出蒲岭晚投钟寨",
            "作者": "刘崧",
            "内容": "乱石閟岩扃，苍烟拥翠屏。稻田宜晚赤，山木自冬青。\n客去冲蛮雾，人来睹使星。秪惭过冀北，犹拟泛沧溟。"
        },
        {
            "标题": "夜梦亡兄中翁以家事相语觉而感泣因追赋二诗以寄予衷 其一",
            "作者": "刘崧",
            "内容": "老去频年别，书来百感非。痛心须一见，皓首竟先归。\n夜冷姜肱被，天寒康伯衣。只今嗟莫及，惟有泪长挥。"
        },
        {
            "标题": "雨坐江亭候宁都船不至",
            "作者": "刘崧",
            "内容": "不见南帆上，凄然对水窗。疾风吹大木，积雨暗横江。\n远道何由达，愁心苦未降。徒闻鸣鹳起，东渡正双双。"
        },
        {
            "标题": "花朝和王伯衢寄示",
            "作者": "刘崧",
            "内容": "到处花开不待招，常年客里寄今朝。高林秀野含丹露，暖日晴云透碧霄。\n乐事已嗟随逝水，兵尘犹恐逐惊飙。秪今谁醉芜湖酒，肠断东风十五桥。"
        },
        {
            "标题": "江口汎舟得船字",
            "作者": "刘崧",
            "内容": "凉露青天下，繁星白水边。歌呼仍劝酒，起坐忽欹船。\n喧已非尘境，清疑是水仙。沙头灯火起，飞鹭亦翩翩。"
        },
        {
            "标题": "古诗九章赠别郑同夫 其二",
            "作者": "刘崧",
            "内容": "明珠閟深渊，沈绠或求之。高人在岩谷，岂以远见遗。\n下勤州府荐，上感圣明知。濯足东溪流，弹冠南山陲。\n朝从烟霞别，夕与剑佩仪。小大思奋功，树立当及时。\n芸苕岂无华，芄兰亦有支。宜尔令德士，允为善人师。"
        },
        {
            "标题": "过丹塘访云从罗隐君不遇",
            "作者": "刘崧",
            "内容": "绿竹溪流外，丹山夕照边。入门双桂古，绕屋数峰圆。\n烟暖吹藜阁，云寒穫稻田。如何不相见，怅望故悽然。"
        },
        {
            "标题": "送赵参政赴召还京分韵得风字",
            "作者": "刘崧",
            "内容": "凛凛岁云暮，辚辚车徂东。简书属严召，君子怀尽忠。\n外劳既旬宣，内弼方奏功。岂曰择所事，简知在宸衷。\n念昔历曹署，朝趋接珩璁。北来虽异寀，幸以义见同。\n庭柏寒始青，垣薇春向红。欢会不终岁，忽如萍与蓬。\n俯惭辕下驹，仰羡天边鸿。滦水方凝澌，燕山屹崇墉。\n暌离会有时，精感理则通。操持宜努力，蹇直在匪躬。\n敢希仁者言，永励国士风。"
        },
        {
            "标题": "挽杨学录安吾先生",
            "作者": "刘崧",
            "内容": "遭乱临川郡，归来已二年。清羸惊病后，哀些落兵前。\n刻表新阡出，藏书旧业传。清心悬夜月，直气掩寒烟。\n谷迥松声合，庭虚桂影偏。修文从阁老，应数仲容贤。"
        },
        {
            "标题": "寄薛益",
            "作者": "刘崧",
            "内容": "细雨荒荒白下城，茅堂深隐称高情。清晨读罢淮阴传，坐看门前江水生。"
        },
        {
            "标题": "春日过薛益书舍小酌得春字",
            "作者": "刘崧",
            "内容": "二月飞花独怆神，几家归燕不逢人。偶因看竹寻幽径，愧尔移尊出近邻。\n赤地蒹葭淮甸雨，画船杨柳楚江春。薛华歌调从来好，愁绝新声泪满巾。"
        },
        {
            "标题": "晚次雩都县",
            "作者": "刘崧",
            "内容": "寂历春江上，城门对县安。人家依水竹，云塔倚风湍。\n问酒林花落，维舟浦树寒。欲眠愁向夕，渔火下长滩。"
        },
        {
            "标题": "晚出登前冈候王徵君不至",
            "作者": "刘崧",
            "内容": "出门候亲知，引望欣往即。崇林既前登，修坂亦屡陟。\n浮云正东驰，馀景忽西匿。漠漠烟散霏，稍稍昏向极。\n驱车来何迟，远近谁与测。行非多岐累，鞅岂中道息。\n幽期宁独违，冲想竟难抑。欲留感凄冥，更往念艰棘。\n簪盍谅勿疑，忧纷已盈臆。鴥彼晨风翔，何日倩飞翼。"
        },
        {
            "标题": "有怀王太守子启时为崇庆府往时子启自广西赴京与予相见未几予赴官北平尝约叙别以病阻未至",
            "作者": "刘崧",
            "内容": "龙湾桥上秋初月，珠浦亭前日暮云。把酒曾从终夕醉，寄书定约几时闻。\n乌台节带冰霜操，蚕国诗成锦绣文。谩忆青春曾作伴，谁怜白发更离群。"
        },
        {
            "标题": "有怀王太守子启时为崇庆府往时子启自广西赴京与予相见未几予赴官北平尝约叙别以病阻未至",
            "作者": "刘崧",
            "内容": "二月金陵相见时，小东门外柳丝丝。登楼尚想题诗处，对酒空怀送别期。\n官市马嘶红日上，宫门莺啭绿阴移。遥怜风雨龙江路，一棹烟波独去迟。"
        },
        {
            "标题": "陪溪南隐君入山玩竹十二韵",
            "作者": "刘崧",
            "内容": "涉溪弄芳鲜，临岸得嘉荫。始缘一径微，稍入万壑深。\n建戈直如刺，攒幄密方纴。杀青脱工削，镵笋出庖禁。\n翠怜秋雨洗，碧爱寒水浸。草柔地堪席，苔净石宜枕。\n沉沉惊瞑合，洒洒觉凉沁。歌风便鸟憩，垂露惬蝉饮。\n鸣笙虚可窍，扶老坚足任。延秋思纵揽，占地欲豪赁。\n一区聊有营，千亩得无甚。愿从此君咏，请斥俗士闯。"
        },
        {
            "标题": "有怀王太守子启时为崇庆府往时子启自广西赴京与予相见未几予赴官北平尝约叙别以病阻未至",
            "作者": "刘崧",
            "内容": "旷子南园清夜游，忆曾放棹过中洲。花间吹笛啼青凤，竹底烧灯走翠虬。\n一月醉来浑不醒，十年老去谩多忧。庭前想见青青树，依旧梅花满上头。"
        },
        {
            "标题": "有怀王太守子启时为崇庆府往时子启自广西赴京与予相见未几予赴官北平尝约叙别以病阻未至",
            "作者": "刘崧",
            "内容": "二十年来南浦客，八千里外锦城仙。水边送别秋风早，马上怀人夜月圆。\n载酒渡江怜往日，听猿出峡定何年。只今飘泊桑乾曲，西望酣歌一惘然。"
        },
        {
            "标题": "望仙坛岭",
            "作者": "刘崧",
            "内容": "东望仙坛第一峰，倚天秀色尽寒松。春来山下多风雨，黄土潭深有卧龙。"
        },
        {
            "标题": "题胡思斋水禽墨戏四首 其一",
            "作者": "刘崧",
            "内容": "春水荡菰蒲，双双出翠凫。那能远相逐，不解自相呼。"
        },
        {
            "标题": "题胡思斋水禽墨戏四首 其三",
            "作者": "刘崧",
            "内容": "黄芦风袅袅，相逐下晴矶。却忆秋江上，衔书来去飞。"
        },
        {
            "标题": "题九鸶图",
            "作者": "刘崧",
            "内容": "振振者鹭，在渚之薮。我仪图之，其丽维九。顾盼和鸣，八跱一飞。\n昂首跂足，觊其具依。彼飞而旋，亦念群处。清风载飏，濯濯其羽。\n乃㒽渚曲，维石巉㟽。上延松梅，下翳丛筱。爰得其所，游咏一方。\n或群而飞，盖未可量。嘉尔君子，洁白无二。可仪于朝，亦簉于位。\n嗟嗟百鸷，不如一鹗。式咏振振，以继舞籥。"
        },
        {
            "标题": "题胡思斋水禽墨戏四首 其四",
            "作者": "刘崧",
            "内容": "鼓吹传朱鹭，铙歌事已非。秋风荷叶底，憔悴白云衣。"
        },
        {
            "标题": "题胡思斋水禽墨戏四首 其二",
            "作者": "刘崧",
            "内容": "谁与传符敕，游时水自开。江湖风浪恶，不见绣衣来。"
        },
        {
            "标题": "闻鹧鸪",
            "作者": "刘崧",
            "内容": "尔本越中鸟，何年来此啼。羽毛浑自媚，言语使人迷。\n隐隐穿松障，萧萧渡竹溪。断肠听不得，归路日平西。"
        },
        {
            "标题": "病疟述怀六百字",
            "作者": "刘崧",
            "内容": "我行兵乱途，远以唁所旧。遭罹窃自伤，漂落惧莫偶。\n今夏入阆川，七月出南富。秋中上流江，深入穷水口。\n是中何岧峣，山密林亦茂。阴风常夜寒，毒雾或昼瞀。\n砭人甚刀镞，袭体惊激透。当途草木交，压眼崖石凑。\n怪禽啼呕"
        },
        {
            "标题": "五月十日雨宴集周氏亭子适溪水暴至不得归因留夜宴乐甚后数日叔用将之豫章次韵赠答以识感也 其一",
            "作者": "刘崧",
            "内容": "杨柳河桥维客舟，送君此去忆重游。青霄双阙连云起，五月沧江带雪流。\n岭外简书前日至，湘南兵革几时收。羁怀早已无聊赖，凭寄新诗过石头。"
        },
        {
            "标题": "古诗五章奉寄徐南卿邹致和二贤良五首 其一",
            "作者": "刘崧",
            "内容": "凉风吹庭树，摵摵鸣未已。中宵起彷徨，所思在君子。\n君子昔言别，二月柳始青。柳今成枯枝，白露泫以零。\n合并良独难，日月行当晚。自非木石心，谁得不怀远。"
        },
        {
            "标题": "武溪道中望武山",
            "作者": "刘崧",
            "内容": "虎峰龙洞互绵联，常是高低落照边。最爱武溪溪上看，锦屏一片倚青天。"
        },
        {
            "标题": "露坐南城石桥与郑同夫罗孟文联句",
            "作者": "刘崧",
            "内容": "云递月微明，月澄露初泫。川容淡水物，荷气沿阶藓。\n更深喧渐息，虑涤情自遣。宿鸟寒不飞，流星下遥巘。"
        },
        {
            "标题": "古诗五章奉寄徐南卿邹致和二贤良五首 其二",
            "作者": "刘崧",
            "内容": "携书出重门，拟寄南飞翼。书中有深情，不道长相忆。\n相忆不相见，思攀芳桂枝。人言道路远，持此将安之。\n岂无清夜梦，东渡章江水。水深愁复迷，一夕思千里。"
        },
        {
            "标题": "题墨蒲萄为古心上人赋",
            "作者": "刘崧",
            "内容": "移根何日渡流沙，万颗神珠烛绛霞。岩底月明初入定，骊龙弄影落袈裟。"
        },
        {
            "标题": "过李黄罗茅堂五首柬克正茂才 其五",
            "作者": "刘崧",
            "内容": "伏雨日潇潇，寒风断柳条。居然怀契阔，何以谢招邀。\n把酒销银烛，披图出绛绡。由来文物异，况乃自前朝。"
        },
        {
            "标题": "题捕鱼图四首为松观曾一愚赋 其一",
            "作者": "刘崧",
            "内容": "罾举船头春水深，攀援俯仰费机心。何人亦有临渊羡，犹负鸬鹚赴远寻。"
        },
        {
            "标题": "过凤冈赵宪史仲思隐居茆堂",
            "作者": "刘崧",
            "内容": "凤冈东上见茆庐，知是青原隐者居。溪水当门宜把钓，石岩傍架好藏书。\n湖山每恨论心晚，城市长疑见面疏。雅志澄清端有待，风尘满地欲何如。"
        },
        {
            "标题": "观凿冰捕鱼者",
            "作者": "刘崧",
            "内容": "湖淀野人工捕鱼，隔冰见鱼冰下居。持斧凿冰刺鱼去，凿根团团井不如。"
        },
        {
            "标题": "宿西华有怀萧鹏举并柬同游者",
            "作者": "刘崧",
            "内容": "山光上寥阒，海气接鸿庞。月近全当户，天垂半入江。\n买泉苍石洞，送酒白云窗。却忆滁阳客，东游滞短艭。"
        },
        {
            "标题": "西华望月和竹庭韵二首 其二",
            "作者": "刘崧",
            "内容": "秋清深谷里，月照大江滨。此夜同游客，当时远别人。\n白发催年老，青灯照夜频。陶皮如可问，游此欲寻真。"
        },
        {
            "标题": "西华望月和竹庭韵二首 其一",
            "作者": "刘崧",
            "内容": "山远绝纷华，天虚引望赊。南风当户正，北斗傍岩斜。\n路转风泉合，岩分雾树遮。若非闻玉磬，谁信在仙家。"
        },
        {
            "标题": "题捕鱼图四首为松观曾一愚赋 其二",
            "作者": "刘崧",
            "内容": "雨爨风餐杨柳津，长竿独宿迥无尘。矮蓬菰米鱼羹饭，肯信华堂有八珍。"
        },
        {
            "标题": "题许侯藏临江杨万户所燕饯诗后",
            "作者": "刘崧",
            "内容": "贰守分符出大邦，将军开宴俯清江。玉壶旧赏今何处，锦轴新题故满窗。"
        },
        {
            "标题": "题许侯藏临江杨万户所燕饯诗后",
            "作者": "刘崧",
            "内容": "山城过雨净泥沙，官马侵星早趁衙。讼牒不来惊日永，秋云亭下看飞花。"
        },
        {
            "标题": "四月承叔铭佥宪二绝句问西厅牡丹开未并寄罂粟令予种之以娱目因戏用韵以荅之 其二",
            "作者": "刘崧",
            "内容": "囊盛罂粟寄来迟，种得花开定几时。赖有戎葵高一丈，浅红深绿总宜诗。"
        },
        {
            "标题": "园居杂兴八首 其四",
            "作者": "刘崧",
            "内容": "种桃在墙阴，枝干数尺长。今年始作花，秋实已可尝。\n北园岂无李，西坞亦有桑。勉为衣食赀，耕种安可忘。\n里胥昨相过，录我桑果场。新令有严课，民生固其常。\n相送里胥去，悲歌念时康。"
        },
        {
            "标题": "四月承叔铭佥宪二绝句问西厅牡丹开未并寄罂粟令予种之以娱目因戏用韵以荅之 其一",
            "作者": "刘崧",
            "内容": "惆怅乘骢客未回，杏花落尽牡丹开。西厅吏散文书静，几向花阴立紫苔。"
        },
        {
            "标题": "题薛克恭金陵竹西堂",
            "作者": "刘崧",
            "内容": "若有人兮怀竹西，乃在钟山之下秦淮之湄。十年道阻风浪恶，东望但恨归来迟。\n当时种竹堂西畔，新绿扶疏出窗半。手招鸾鹤下风云，日送蛟龙上霄汉。\n豫章南游消息疏，却眺钟山思旧居。女墙月昏潮水落，万玉濯濯今何如。\n怜君清修好风格，漂落经年归未得。安得相携招八公，载酒来游竹西宅。\n上元周祯吾故人，别来五见桃花春。昨朝卷中诵题句，使我感慨怀清真。\n我家珠林小江口，弃置频年事奔走。乱馀斩伐丛竹废，败屋空馀数株柳。\n闻君竹堂心眼开，陶令何时归去来。清泉白石有贞操，六代繁华安在哉。"
        },
        {
            "标题": "送李掾还吉水",
            "作者": "刘崧",
            "内容": "霜草马蹄寒，晨趋别上官。吏推文牍简，民忆会期宽。\n水浅鱼梁出，沙晴雁碛乾。青云冠盖盛，似尔惜才难。"
        },
        {
            "标题": "溪上晚眺",
            "作者": "刘崧",
            "内容": "槿花蓬门处处同，行人桥外各西东。荒原斜日牛羊下，一路西风蒴藋红。"
        },
        {
            "标题": "七月七日东原席上喜赋示子彦弟",
            "作者": "刘崧",
            "内容": "经年江郡横经去，投檄归来又早秋。老去不烦文乞巧，豪来直倚酒忘忧。\n故家谱牒怀三杰，并世衣冠愧二刘。珍重手中苍玉杖，白头林下尽嬉游。"
        },
        {
            "标题": "秋怀七首 其五",
            "作者": "刘崧",
            "内容": "溪筏乘流驶，山棚隐石高。树交藤共络，峡转浪争号。\n夜雨洗山骨，秋霜落涧毛。桃源如可问，蓬海径须邀。"
        },
        {
            "标题": "题萧氏永思",
            "作者": "刘崧",
            "内容": "玉原墟墓草青青，不尽南陔万古情。听取慈乌中夜起，一声声是断肠声。"
        },
        {
            "标题": "戏题萧子所书舍",
            "作者": "刘崧",
            "内容": "寻山冲雨过甘溪，欲访萧郎路转迷。閒杀门前春水绿，钓竿还在栗原西。"
        },
        {
            "标题": "宴集洞山寺分韵得见字奉柬丁克诚颜中行王敬仲詹德裕枯林上人",
            "作者": "刘崧",
            "内容": "洞山之阴郁葱茜，上日开筵集群彦。入门已觉禅境旷，放怀且慰书佣倦。\n石林秋风晚更急，山城野色寒初变。长松挺拔各千尺，堕叶飞来时一片。\n雨垂弱蔓当井角，泉引青苔入阶面。移床曳屣各散漫，接句行杯自流转。\n交挂卑枝白纻衣，叠欹细草轻纨扇。云开绝壁霞隐明，风度危梢露惊溅。\n楸梧莽苍谁氏冢，金碧辉煌梵王殿。百年荒废自足惜，昔者荣华竟谁羡。\n田园閒日思把耒，淮海经时尚传箭。共嗟寇盗困徵发，深幸羁穷及谈宴。\n感君相与重意气，使我顿欲忘贫贱。天外清风似流水，林端落日如红茜。\n岂知驱车复为别，愿得载酒频相见。醉醒聚散安可常，悲吟怅望西飞燕。"
        },
        {
            "标题": "观岸上人放船下水",
            "作者": "刘崧",
            "内容": "造舟向平陆，欲动难为功。一朝集千夫，挽寘大水中。\n漂流既无滞，运转宁有终。始知水力大，可以载虚空。"
        },
        {
            "标题": "和子与王先生夏日途中望武山二首 其一",
            "作者": "刘崧",
            "内容": "日高南涧午，云度北岩阴。坐石依行树，听泉醒渴心。\n遥望西华观，微闻钟磬音。烟霞石磴晚，谁与共清吟。"
        },
        {
            "标题": "和子与王先生夏日途中望武山二首 其二",
            "作者": "刘崧",
            "内容": "野寺临溪古，方桥驾石牢。云车停远盖，风树隐虚涛。\n赤日南天迥，青岩北斗高。却思燕地冷，雪椀送冰桃。"
        },
        {
            "标题": "春夜论诗和王子让三首 其三",
            "作者": "刘崧",
            "内容": "古今作者自联绵，白首穷愁也可怜。须信乾坤同照耀，肯教光景付流连。"
        },
        {
            "标题": "早朝七首 其四",
            "作者": "刘崧",
            "内容": "圣主潜心古帝王，武楼降辇步长廊。壁间不遣丹青涴，尽揭先儒衍义章。"
        },
        {
            "标题": "北平十二咏 其四 香水梨",
            "作者": "刘崧",
            "内容": "香水传嘉号，轮囷碧玉团。刀场惭误拟，饤坐喜同欢。\n崖蜜清心润，壶冰溅齿寒。宣城空斗大，气味敢同看。"
        },
        {
            "标题": "小年夜对酒忆吕徐二佥宪",
            "作者": "刘崧",
            "内容": "陌头飞雪浥轻尘，江上寒云限去津。对酒远怀同舍客，维舟犹作异乡人。\n谁家村鼓驱傩鬼，何处香饧事灶神。明日东风京国道，满头华发为谁新。"
        },
        {
            "标题": "江阁晚望次严焕韵",
            "作者": "刘崧",
            "内容": "落日明秋燧，江空生夕波。阁前歌吹少，城下战船多。\n望眼悬飞檄，愁心倚太阿。王师犹驻马，谁遣问如何。"
        },
        {
            "标题": "谷云",
            "作者": "刘崧",
            "内容": "冉冉复离离，秋云出谷时。偶然随雨散，忽谩被风吹。\n岩润龙先觉，林阴鹤未知。何人为招隐，吟断小山诗。"
        },
        {
            "标题": "雨歇感事",
            "作者": "刘崧",
            "内容": "雨歇孤城晓，风惊万叶秋。晴窗走蝎虎，阴壁上蜗牛。\n抚事惭疏阔，承恩叹谬悠。若为裨海岳，未敢问林丘。"
        },
        {
            "标题": "观禾川新涨",
            "作者": "刘崧",
            "内容": "胜乡三日雨如秋，两江新水拍山流。长杉短筏不敢下，怕有蛟龙乘夜游。"
        },
        {
            "标题": "陪萧谌欧阳铭陈宜邹吉泰诸君子晚宴兴福寺汎舟夜归三德院明日分韵得口字",
            "作者": "刘崧",
            "内容": "时危昧经济，适兴在林薮。屏居甘事农，远顾欣得友。\n初翱珠树林，暮景飒高柳。复憩金塔园，清宵坐行酒。\n萧萧风露集，莽莽波澜走。轻舟乱寒星，夜下秋江口。\n抚时增叹息，延论恣击剖。披烟入林扉，列烛光照牖。\n感激欢会难，闻钟坐逾久。"
        },
        {
            "标题": "墨潺山中闻雁",
            "作者": "刘崧",
            "内容": "千山万山云雾堆，一声何处雁飞来。盘回欲下还惊起，月照寒潭一线开。"
        },
        {
            "标题": "雪中会饮分韵得花字",
            "作者": "刘崧",
            "内容": "洗盏注晴霞，张灯散暮鸦。残年今夕会，远道故人家。\n春入山中树，雪吹天上花。当筵有长袖，醉舞看欹斜。"
        },
        {
            "标题": "十九日至二十二日雪作不止客有言是雪十馀年不见者固可喜也因赋五言一律",
            "作者": "刘崧",
            "内容": "莽莽初横野，涔涔忽满城。低迷浑欲暗，空阔固能明。\n积水蛟鼍伏，荒山鸟雀惊。十年愁不见，北望正含情。"
        },
        {
            "标题": "百花洲",
            "作者": "刘崧",
            "内容": "鸣榔百花洲，系船杨柳树。乳鸭湖上归，浮沉不知数。"
        },
        {
            "标题": "八月枉希颜王孝廉自大唐别业相见靖安县中辱赠长句甚慰旅怀临别赋此",
            "作者": "刘崧",
            "内容": "往与君别者，乃在南平州。此日复可惜，送君溪上头。\n子留未五日，我客已一秋。感子远来意，中情甚绸缪。\n此邦邻新吴，山水亦颇幽。县中数百家，青峰映朱楼。\n其木杂杞漆，其果多枣榴。土沃饶桑麻，阴阴夹良畴。\n近县十馀里，负贩亦易求。公庭草如戟，其俗自不媮。\n人言淳雅风，可以齐鲁邹。矧我之所主，读书皆好修。\n开轩爱敬客，秩秩叙献酬。亦有二三友，志合而道侔。\n共言吾子来，得以奉嬉游。况当八月交，大火西南流。\n山蝉夜中起，黄鸟啼青楸。便当蹑短屐，从尔陟林丘。\n西寻桃源溪，卧云石龙湫。低头饮美酒，万事吾何忧。\n此意谅所悉，宣摅在朋俦。翩其食场驹，歘去乃不留。\n回风捲行迹，我思实悠悠。脱叶鸣岛沙，行云递中州。\n磬折长林下，踯躅广道陬。常时恣言论，及此郁不抽。\n盈盈目中泪，望子河之舟。子归大塘里，偃息得所休。\n濯足坐垂钓，短衣行跨牛。田翁与稚子，相见何油油。\n视我远亲故，兀如鹰在鞲。沧江渔樵具，何以为远谋。\n平生四海志，不直千金裘。圣贤诫谅直，庶用寡悔尤。\n感君昔赠章，慷慨契所投。"
        },
        {
            "标题": "武山十四境 其十一 南岩石",
            "作者": "刘崧",
            "内容": "濩落欹空旧，嵌岩掩半匏。不愁山雨湿，自有白云交。"
        },
        {
            "标题": "早春燕城怀古",
            "作者": "刘崧",
            "内容": "金水河枯禁苑荒，东风吹雨入宫墙。树头槐子乾未落，沙际草芽青已黄。\n北口晚阴犹有雪，蓟门春早渐无霜。城楼隐映山如戟，笳鼓萧萧送夕阳。"
        },
        {
            "标题": "早春燕城怀古",
            "作者": "刘崧",
            "内容": "秋月春花不可论，关河形势古来存。燕归邃阁铜鸾坠，人散高门石兽蹲。\n牛引柴车穿柳巷，马衔霜草出花园。由来在德非关险，不独阿房可断魂。"
        },
        {
            "标题": "和答万讱",
            "作者": "刘崧",
            "内容": "家住云亭河水东，乱来门巷往还空。避时犹拟寻秦洞，献赋虚怀谒汉宫。\n松坞乍晴乌啄雪，桑林欲暮鸟呼风。感君晏岁能相顾，尊酒谁知寂寞同。"
        },
        {
            "标题": "早春燕城怀古",
            "作者": "刘崧",
            "内容": "宫楼粉暗女垣欹，禁苑尘飞辇路移。花外断桥支赑屃，草间坏壁缀罘罳。\n酒坊当户悬荷叶，兵垒缘渠插柳枝。不见当年歌舞地，空馀松柏锁荒墀。"
        },
        {
            "标题": "早春燕城怀古",
            "作者": "刘崧",
            "内容": "海内苍生困乱危，宫中舞女斗腰肢。金渠水暖龙船出，彩阁花香翠辇移。\n松柏盘空皆偃盖，柳条拂地更垂丝。迷楼不独江都恨，鸟窜龙沙更可悲。"
        },
        {
            "标题": "送青原无尘虚室如海三禅僧往东山迎湛上人一首",
            "作者": "刘崧",
            "内容": "好去东山迎湛师，凌空飞锡见三枝。青年海内游方遍，晏岁峰前度岭迟。\n磨衲旧藏从世换，贝多新译少人知。塔前又报黄荆长，万一同来慰远期。"
        },
        {
            "标题": "和答汤子敏山中寄示",
            "作者": "刘崧",
            "内容": "感君意气早相亲，况复同庚业倍新。归雁谩嗟中泽晚，啼莺遥忆上林春。\n读书自昔轻千驷，力稼宁能计百囷。晏岁山中卜邻好，白头还许往来频。"
        },
        {
            "标题": "早春燕城怀古（三首）",
            "作者": "刘崧",
            "内容": "海内苍生困乱离，宫中舞女斗腰肢。金渠水暖龙船出，彩槛花香翠辇移。松树盘空皆偃盖，柳条拂地更垂丝。迷楼不独江都恨，鸟窜龙□□□□。"
        },
        {
            "标题": "至正乙未秋九月宪司潘郎以巡历来吉省掾马郎以徵籴过赣于其归各赋赠一首 其一",
            "作者": "刘崧",
            "内容": "水驿苍茫道路开，州人争看宪郎来。简书消息通江海，车马光华注草莱。\n晏岁王程伤远涉，时危幕府见奇才。绣衣坐镇东南郡，日望新年报政回。"
        },
        {
            "标题": "早春燕城怀古",
            "作者": "刘崧",
            "内容": "不见当年百万家，萧条井邑暗风沙。苑墙雨坏空拦马，宫树烟昏自集鸦。\n部族向来誇猛鸷，野人无复记繁华。谁知俭德今王盛，更化同风极四涯。"
        },
        {
            "标题": "赠黄近贤自宜春过青原上赣州访周录事 其二",
            "作者": "刘崧",
            "内容": "即遣北风吹上滩，且令飞雪压回澜。沙头走马醒午醉，石里买鱼供晓餐。\n传签亭长迎水鹢，击桨巴童歌木兰。故人青眼望吾子，晏岁莫辞行路难。"
        },
        {
            "标题": "早春燕城怀古",
            "作者": "刘崧",
            "内容": "高城层观俯深濠，土屋人家结搆牢。旃裘已洗边塞习，弓马不数幽并豪。\n河交冻凌作平地，风捲沙堤如涌涛。犹有寒威锢松柏，那无春色到藜蒿。"
        },
        {
            "标题": "四月苦雨次郭吟翁",
            "作者": "刘崧",
            "内容": "羃羃云粘水，厌厌雨断林。千山尚寒色，四月更春阴。\n望怯舟航绝，居愁井灶沉。如何开霁景，空有济时心。"
        },
        {
            "标题": "忆昔行美达监州",
            "作者": "刘崧",
            "内容": "圣王端居总四夷，黄河妥帖东南驰。明明政化若流水，祸乱之梗谁阶基？咄哉事变异往昔，簧鼓邪说非寒饥。嚣然挟兵起田里，诛杀长吏为妖魑。绛缯烈火照山谷，摧陷焚劫何纷披。绝淮渡江徇楚荆，千里一概同倾危。汉江宫树三月赤，黄鹤低逐南飞鸱。达官贵人履霜露，宝玦夜坠珊瑚枝。荒山日落骐骥病，极浦天寒鸿雁悲。南平百里据平衍，岂有险阨当城池。红尘一骑传警急，白日万口悲流离。我侯世臣之子孙，出监兹郡贞而慈。愤呼欻起艰危际，挥斥义勇如家儿。指天出誓肝胆露，飒爽风吹玄武旗。内防外拒张筹策，恩义结民民感之。鼓声彻云战斗出，往有死志无生期。坐开黄堂受俘馘，太守自拥将军麾。风霆气震随阖辟，泰华壁立无偏欹。旌旄不动晓色净，刀剑错出天光垂。帐前耽耽立虎兕，府中矫矫趋熊罴。苍茫杀气薄云汉，雁隼奋击当其时。龙洲沙平万马集，草中白骨高于坻。穷冬霰雪自摧厉，晴日柳梅俱华滋。此邦不随风景异，阖郡实荷贤侯私。上连崆峒倚南极，下决淦水开东陲。风尘岂止廿四郡，平原义士真吾师。褒功会蒙天子诏，颂德早见邦人祠。我瞻四方何蹙蹙，经济允藉英雄姿。时平抚事增太息，再歌忆昔陈苦词。意长歌短不自已，太史万一观民诗。"
        },
        {
            "标题": "杨柳曲（三首）",
            "作者": "刘崧",
            "内容": "种柳城南河水边，青枝拂地尽含烟。柔丝若有千千尺，应系侬家荡子船。"
        },
        {
            "标题": "杨柳曲（三首）",
            "作者": "刘崧",
            "内容": "金缕织成歌舞衣，年年江上惜春厓。无端心性轻离别，待得花开只解飞。"
        },
        {
            "标题": "寄答王希颜",
            "作者": "刘崧",
            "内容": "闻君抱艺困沉绵，犹有高情似昔年。绣句锦笺分野客，朱颜白发照神仙。\n松阴漫想传冰碗，花底何因泛酒船。早晚看云出江口，定随药裹到林泉。"
        },
        {
            "标题": "病起述怀",
            "作者": "刘崧",
            "内容": "弹冠振席飏轻尘，晓日山头发兴新。药裹于人真不负，酒杯从此便须亲。\n山田露冷花如雪，石洞云香草自春。十日不行林下路，偶看黄菊过比邻。"
        },
        {
            "标题": "将入富田过深溪闻康山长宗武以视亲药留义山堂不果访赋诗奉寄",
            "作者": "刘崧",
            "内容": "暮入深林路欲迷，还闻藜杖出山西。亲庭药裹应常问，仙馆松醪得共携。\n落日横江惊虎斗，残星隐树听乌啼。相看去住成愁绝，犹拟追寻过别溪。"
        },
        {
            "标题": "观野烧",
            "作者": "刘崧",
            "内容": "历历烈烈风火飞，前山后山相映辉。春来雨打黑灰落，山下麦田应解肥。"
        },
        {
            "标题": "观野烧",
            "作者": "刘崧",
            "内容": "牧童敲火枯柳根，青烟猎猎起荒原。回风吹入蓬科去，烧却东家桑枣园。"
        },
        {
            "标题": "夜饮扁鹊观同魏炼师坐竹林下",
            "作者": "刘崧",
            "内容": "扁鹊观前清夜游，青衣隔竹送茶瓯。绿阴深巷凉如泻，坐听琼箫转玉楼。"
        },
        {
            "标题": "至甜水铺夜宿水恶不可饮早起趋高唐州",
            "作者": "刘崧",
            "内容": "驱车甜水铺前宿，燎火夜乾衣上霜。忍渴不眠愁水苦，五更乘月过高唐。"
        },
        {
            "标题": "夜雪",
            "作者": "刘崧",
            "内容": "黄昏初淅淅，深夜故翩翩。野白惊连水，窗明觉满船。\n天低寒月下，河断北风前。旅泊成淹滞，孤樯未可牵。"
        },
        {
            "标题": "夜晏次王伯衢",
            "作者": "刘崧",
            "内容": "王氏多才彦，青云玉树林。金尊瑶席满，银烛画堂深。\n风雨残年梦，江湖千里心。感君情似海，欲醉且停斟。"
        },
        {
            "标题": "夜宴陈氏闻鼓吹有怀南溪诸友",
            "作者": "刘崧",
            "内容": "华筵鼓吹动春辉，入眼偏伤故旧稀。此夜嵩华山下路，雨云何事满天飞。"
        },
        {
            "标题": "东园课瓜菜十绝 其七",
            "作者": "刘崧",
            "内容": "手中一勺子，散涌忽盈亩。五月青实成，君看大如斗。"
        },
        {
            "标题": "东园课瓜菜十绝 其二",
            "作者": "刘崧",
            "内容": "未尝摘瓜时，先为延蔓地。苟不夭阏之，夤缘自无际。"
        },
        {
            "标题": "东园课瓜菜十绝 其五",
            "作者": "刘崧",
            "内容": "柔台濯青丝，嫩本抽白玉。古云水可饮，有此奚不足。"
        },
        {
            "标题": "东园课瓜菜十绝 其九",
            "作者": "刘崧",
            "内容": "百事皆可做，一生何所求。已多十八种，底用五千头。"
        },
        {
            "标题": "夜坐二首 其二",
            "作者": "刘崧",
            "内容": "更声引迢递，海气合空濛。乌鹊枝枝月，青杨叶叶风。\n山河百战后，城阙五云东。往事成炊黍，吾生独转蓬。"
        },
        {
            "标题": "东园课瓜菜十绝 其八",
            "作者": "刘崧",
            "内容": "甘软黄金茹，咸酸碧玉齑。诗脾本虚薄，莫遣着羊蹄。"
        },
        {
            "标题": "东园课瓜菜十绝 其三",
            "作者": "刘崧",
            "内容": "野草何曾种，才除旋复抽。可怜瓜落子，长是隔年收。"
        },
        {
            "标题": "夜坐二首 其一",
            "作者": "刘崧",
            "内容": "叶落风连树，乌啼月满庭。把书双鬓白，呼酒一灯青。\n霜露惊残岁，关河忆旧经。职思方在圉，未敢叹飘零。"
        },
        {
            "标题": "东园课瓜菜十绝 其十",
            "作者": "刘崧",
            "内容": "瓮菜抽青玉，葱根结水晶。此物江南有，沙场种不成。"
        },
        {
            "标题": "东园课瓜菜十绝 其四",
            "作者": "刘崧",
            "内容": "莴苣宜生啖，蔓菁可熟菹。从今添菜谱，自合订农书。"
        },
        {
            "标题": "承邓子益黄树之作依韵奉答",
            "作者": "刘崧",
            "内容": "客愁如浮云，沓至不可扫。日闻寇盗急，战士何草草。\n岂无鹰扬勇，未奋鼠穴捣。经年数避地，贵贱沦丑好。\n嗟嗟邓孝廉，尽室窜鸟道。天寒拾橡栗，日晏揽蘋藻。\n头额谢焦烂，裳衣剧颠倒。百年侍郎宅，故物粲可宝。\n烈焰白昼飞，伊谁得探讨。庭前花竹区，漫与瓦砾槁。\n昨投柘黄村，母子慎完保。低头狎樵牧，徒跣接猺獠。\n昼行岩下蹊，夕宿溪上岛。荒山少邻并，木石藉围堡。\n春阴蛇虺出，簸荡汨行潦。鹰鹯苦未击，云霓蔽晴昊。\n平生忠义槩，知子是素抱。惊承黄树作，再诵豁忧恼。\n东归定何日，漂泊伤潦倒。正士惧摧残，如何问穹昊。"
        },
        {
            "标题": "舟夜次杳口柬萧鹏举",
            "作者": "刘崧",
            "内容": "扁舟沿绿屿，双橹拆苍波。秋气水边早，月明江上多。\n鱼龙今夜冷，鸿雁几时过。去住关幽兴，欹眠听棹歌。"
        },
        {
            "标题": "承旷维宁寄诗并惠茶纻依韵奉答",
            "作者": "刘崧",
            "内容": "方叹残冬滞远游，忽承清贶满床头。石泉煮处疑山雨，野服成时称海鸥。\n梅崦雪消云拥棹，华峰天净月窥楼。明年西上花如锦，载酒端期破旅愁。"
        },
        {
            "标题": "题常伯敬撷兰轩歌",
            "作者": "刘崧",
            "内容": "高人好幽栖，志不在华毂。啸歌撷兰轩，俯仰无不足。\n湖之水兮湘之山，怅余昔游始东还。澧有兰兮沅有芷，言撷秋芳渡江水。\n苍梧黯惨浮云重，帝子遗庙丹青空。长洲极浦落日外，坐见千里生蒿蓬。\n灵氛掩泪歌九歌，夫君不来愁奈何。薋菉充帱艾盈佩，玉玦捐弃江之沱。\n江沱隔绝秋风早，绿叶青青紫茎好。露华香扑芙蓉裳，佩服从君可终老。\n我有猗兰操，尘土混浊久不闻。为君弹一曲，要使六合扬清芬。\n扬清芬，觐九嶷，舞干羽，三苗来。洞庭无波春草香，却棹木兰游三湘，毋使下女徒悲伤。"
        },
        {
            "标题": "旷伯逵移花竹石盆",
            "作者": "刘崧",
            "内容": "慈竹绿而贞，慎草青以润。披纷瑞香蟠，纠屈栀子韧。\n蓬然出众美，生意各欣振。虚庭荫深广，烈日光不瞬。\n泉石涵清妍，盎盆陟崇峻。移床坐其侧，凉吹飒两鬓。\n重门掩苔藓，尘迹戒蹂躏。赏幽君子心，席地频洒汛。\n茗瓯既己陈，酒盏焉得摈。高情寄林壑，乐此乐无竟。\n我惭去田园，畏暑剧焚烬。抱瓮息林阴，还思问田畯。"
        },
        {
            "标题": "忆故庐消息",
            "作者": "刘崧",
            "内容": "故里何人到，野堂今是非。毁伤宁壁立，焚荡恐灰飞。\n书帙从人把，囊琴只谩挥。谁怜失巢者，飘散欲何依。"
        },
        {
            "标题": "题超上人墨菊",
            "作者": "刘崧",
            "内容": "露香秋色浅深中，青蕊黄花自一丛。最忆南园微雨过，短篱扶杖看西风。"
        },
        {
            "标题": "晨起忆陪禁城早朝",
            "作者": "刘崧",
            "内容": "禁城五鼓点声催，曾趁初朝列序陪。宸极中间银烛动，午门西上钥鱼开。\n近臣奏事趋丹陛，内史传宣出紫台。此日燕城更千里，长瞻云气隔蓬莱。"
        },
        {
            "标题": "题春江忆别图",
            "作者": "刘崧",
            "内容": "渝川故人黄子雅，天机深沈好挥洒。往与范君别螺川，写图远寄螺川下。\n螺川东偏呀石矼，呼吸万里之长江。江流不返客行远，何以使我愁心降。\n是时春风散杨柳，十里啼莺劝人酒。肠断逢君复送君，买船夜下渝川口。\n双凫俱飞今独还，为子一赋河梁篇。向来照见惜别恨，惟有明月留青天。\n断矶侧岛秋毫杪，肯信离愁是中少。水生浦溆万舸集，日落天涯数峰小。\n故人别来今几秋，落叶夜满城南楼。至今展卷忆旧别，对之如见春江流。\n嗟君久别何能返，霜雪惊心岁年晚。一春尘土暗沾衣，千里松楸终在眼。\n功名富贵复几时，林下閒人相见稀。飞鸿远征碧海外，春至亦复思南归。\n人生离别岂云暂，我亦临图伤梗汎。便将高谊谢陈雷，从此深情见黄范。"
        },
        {
            "标题": "云松轩杂韵六首寄呈轩中诸君子 其五",
            "作者": "刘崧",
            "内容": "霏微夕雨沾林润，掩冉晴云傍水閒。忽忆南园两佳士，今晨携酒过西山。"
        },
        {
            "标题": "题曾郁文所藏山水小景",
            "作者": "刘崧",
            "内容": "隔溪望见林间屋，沙溆阴阴俯群木。溪流合处一桥孤，春雨来时万山绿。\n江南此景真可怜，米家笔意谁能传。却忆故庐珠浦上，短篱长系钓鱼船。"
        },
        {
            "标题": "宫墙树",
            "作者": "刘崧",
            "内容": "宫墙树，乃是青青柏。劲直由来气拂云，坚刚况复心如铁。\n枝间岂少王裒泪，土中定有苌弘血。事往空遗国士悲，年深尚记乡人说。\n宫墙柏，何青青，千古万古遗精灵。宫墙若倾柏树折，府君之名应不灭。"
        },
        {
            "标题": "舟出流江",
            "作者": "刘崧",
            "内容": "乘流清夜下芒洲，尽敞篷窗看月钩。滩面忽惊波转急，青山无数泊船头。"
        },
        {
            "标题": "越王台",
            "作者": "刘崧",
            "内容": "广州城北越王台，犹想旌旗此地来。井屋帆樯连莽苍，荆榛烟雨上崔嵬。\n东南海水一杯泻，西北云山万马开。不尽登临当日兴，空遗歌舞后人哀。"
        },
        {
            "标题": "八月二十五日夜偶阅地图至西川崇庆州因忆子启王太守感赋一首",
            "作者": "刘崧",
            "内容": "我有故人在崇庆，忽看图志忆当年。北来已近三秋别，西上宁回万里船。\n峡口猿啼山月上，关头雁度野烟悬。如今纵有千钟酒，谈笑何因醉此筵。"
        },
        {
            "标题": "忆舍弟子彦相望",
            "作者": "刘崧",
            "内容": "前月辞京阙，因风问桂枝。秖缘书到早，应怪客行迟。\n失学怜宗武，迎门想阿宜。林塘新酿熟，烂醉不须疑。"
        },
        {
            "标题": "临碧亭歌",
            "作者": "刘崧",
            "内容": "谁能筑亭向青山，我欲憩之开苦颜。谁能筑亭面流水，我欲因之洗尘耳。\n江南万里秋冥冥，往有胜处无佳亭。画船神消越湖白，快马目断淮云青。\n筠州之山蔚霞绮，碧落仙人洞天里。罗君家住碧落西，百尺修亭水边起。\n我行叹息思见之，人言此亭多胜奇。凫鹥不隔紫荷叶，翡翠只在青杨枝。\n秋来七八月，月出凤山时。坐石弄清景，调笙咏新诗。\n时来凭高一起舞，剑影下射青玻瓈。又如三月春，有风从东来。\n红花照绿水，白雪飞苍苔。酒酣四顾仰空笑，但见紫翠纷崔嵬。\n城中匝地誇豪富，复閤重甍閟烟雾。谁能载酒日论诗，学似君家筑亭住。\n我家寄在快阁傍，门前江水春云长。绿萝间维艓子静，蓬蒿不剪柴门荒。\n闻君临碧亭，喜赋碧落歌。故园寂寞不归去，奈尔临碧秋风何。"
        },
        {
            "标题": "晚集舒氏山楼有戏予不饮者赋此寄怀",
            "作者": "刘崧",
            "内容": "近郭青山故满楼，登临犹及送清秋。干时虚拟扬雄赋，对酒真成王粲愁。\n水国冥鸿寒历历，林梢白鹭晚悠悠。谩将强饮酬清赏，已觉归心屈壮游。"
        },
        {
            "标题": "赋水作玉虹流送子启之赣",
            "作者": "刘崧",
            "内容": "赣江不可极，双注碧云中。出峡几千丈，青天垂玉虹。\n系船沙碛雨，挂席石潭风。八月寻源去，相思秋树红。"
        },
        {
            "标题": "咏鸟毛",
            "作者": "刘崧",
            "内容": "野鸟云山去，庭阴有坠毛。东风吹尽力，欲起不能高。"
        },
        {
            "标题": "南溪馆中和答汤生元哲",
            "作者": "刘崧",
            "内容": "江上携书犹昨日，山中对酒又今年。春来花鸟伤新咏，老去鱼虫忆旧笺。\n珠浦舟回明月夜，金华剑倚白云天。登临不尽怀贤意，指点飞鸿若个边。"
        },
        {
            "标题": "出须阳峡二首 其二",
            "作者": "刘崧",
            "内容": "两峡东西互犬牙，一湾寒水净无沙。野鹿畏人腾绝涧，山猿饮水憩高槎。\n老藤翠抱三春叶，阴洞红迷十月花。夤缘青壁愁无路，独倚蓬窗咏日斜。"
        },
        {
            "标题": "会饮曾氏西轩",
            "作者": "刘崧",
            "内容": "莲塘水濊濊，凉气秋始旦。西轩集朋俦，游咏日已半。\n当阶缘碧藓，前垣出苍簳。列席粲有华，飞觞急无算。\n缅焉思远人，振筴方弭乱。笳鼓横清江，烟尘翳南岸。\n感之念时理，短曲不成按。中心忽如醉，沈唫睇遥汉。\n自非桃源邃，何以永乐衎。穷居且终日，黾勉增慨叹。"
        },
        {
            "标题": "游观山寺观山谷太史留题诗刻",
            "作者": "刘崧",
            "内容": "白石塘西涉涧埼，赤栏桥外转逶迤。洞门流水千年在，古殿阴风六月吹。\n叶暗乌巢秋哺早，泉流蛙坎夜鸣迟。金银夜气谁能识，光采空遗太史诗。"
        },
        {
            "标题": "题枯枝幽禽图",
            "作者": "刘崧",
            "内容": "霜枝黄叶乱秋风，并立幽禽惨淡中。长忆争飞春树里，绿衣深映杏花红。"
        },
        {
            "标题": "雨竹",
            "作者": "刘崧",
            "内容": "沧波石面晚阴凉，翠筿娟娟过雨香。何许鹧鸪啼不断，黄陵祠下是三湘。"
        },
        {
            "标题": "甘棠里遇山人粟千钟见道傍奇峰问其名举无知者戏赠一绝",
            "作者": "刘崧",
            "内容": "行尽翁源山万重，高人喜遇粟千钟。可怜老却观书眼，不识云间一个峰。"
        },
        {
            "标题": "题山水画四首 其二 柳子厚送薛存义序",
            "作者": "刘崧",
            "内容": "驰策长林下，停舟野水浔。旌旄行处路，樽俎别时心。\n山晚松阴薄，江晴柳色深。殷勤言赠意，千古重官箴。"
        },
        {
            "标题": "风寒翠筱娟娟净",
            "作者": "刘崧",
            "内容": "閒闻竹上雨，疑是花间露。何以遗所思，秋风飒迟暮。"
        },
        {
            "标题": "赋澄江月送别",
            "作者": "刘崧",
            "内容": "澄江江水清且深，明月下照愁人心。浮澜浅浪惊不定，当空涌出千黄金。\n此时使客宴高阁，坐爱流光入帘幕。牛矶风定翠旗翻，蛟窟天寒宝珠落。\n长洲菁菁杜若生，送君东下歌扬舲。题诗若过旧游处，月色江声无限情。"
        },
        {
            "标题": "寄青原福上人",
            "作者": "刘崧",
            "内容": "闻说靖居寺，莲花峰最奇。几年增怅望，何日是来时。\n晓刹蟠丹壁，春泉注玉墀。塔前荆树好，应长向南枝。"
        },
        {
            "标题": "赋澄江赠友人别",
            "作者": "刘崧",
            "内容": "澄江之水清如油，春澜漫漫光欲流。微风忽动白鸥渚，明月正上金渔洲。\n洲前美人綵舟发，起唱吴歌踏江月。别愁深浅君自知，江流不断长相思。"
        },
        {
            "标题": "赋龙沙赠友人别",
            "作者": "刘崧",
            "内容": "朝出城北门，遥见城下沙。簌簌鸣北风，萧萧入人家。\n坡陁浩如雪，漫漫不可越。水落黄金澄，天晴紫烟灭。\n别君沙下亭，逝此歌扬舲。春来倘相忆，芳草是中青。"
        },
        {
            "标题": "拟古赠友人别",
            "作者": "刘崧",
            "内容": "上山采兰苕，下山采杜蘅。采之何所为，将以遗远行。\n君行日以远，欢会日以浅。乡心一千里，日逐车轮转。\n石林夏气清，憩马到江干。杂佩粲琼玖，长祛峨弁冠。\n驱驰道旁子，赪颜触烦热。永怀高世心，炳炳照冰雪。\n秋风起天末，百草终摧残。君子谅不违，揽芳发长叹。"
        },
        {
            "标题": "雨夕柬鹏举",
            "作者": "刘崧",
            "内容": "入春已过五十日，晴景都无三四朝。云去云来山杳杳，花开花落雨萧萧。青丝送酒银瓶暗，彩笔题诗绛蜡消。东岭几时明月上，曲阑芳树听吹箫。"
        },
        {
            "标题": "东园雨坐书怀",
            "作者": "刘崧",
            "内容": "鸟自鸣春花自开，离人去住总兴哀。荒村道路兼泥潦，故里田庐半草莱。\n万姓疮痍谁复问，群雄爪角自相摧。东南竟日愁昏黑，消息虚传首屡回。"
        },
        {
            "标题": "雨竹图",
            "作者": "刘崧",
            "内容": "袅袅秋风思，微波起洞庭。西林乔木底，雨卧一枝青。"
        },
        {
            "标题": "玉华山",
            "作者": "刘崧",
            "内容": "翠巘千峰合，丹崖一径通。楼台上云气，草木动天风。\n野旷行人外，江平落雁中。伤心俯城郭，烟雨正濛濛。"
        },
        {
            "标题": "玉华山",
            "作者": "刘崧",
            "内容": "翠褵千峰合，丹崖一径通。楼台上云气，草木动天风。野旷行人外，江平落雁中。伤心俯城郭，烟雨正冥蒙。"
        },
        {
            "标题": "赠别屈悠然归豫章二首 其一",
            "作者": "刘崧",
            "内容": "云松轩馆净林扉，十日寻幽且未归。坐对清秋桑落酒，行褰高树薜萝衣。\n石栏度曲凉风动，竹屋吹灯夕漏微。自是使君能好客，故人何事苦相违。"
        },
        {
            "标题": "赠别屈悠然归豫章二首 其二",
            "作者": "刘崧",
            "内容": "山堠鸡鸣出翠烟，苍苍北斗县楼边。一年为客岁将暮，此日别君殊可怜。\n数里枫林过驿路，谁家橘柚照归船。綵衣蓉褥看多喜，坐想江云乱管弦。"
        },
        {
            "标题": "元日述怀和答杨公平",
            "作者": "刘崧",
            "内容": "江云阁雨复纤纤，急雪飞来忽近檐。门掩不知花尽落，樽空但讶客频添。\n年光有待愁初破，风物无凭俗漫占。邻屋春盘初料理，新来蓼荠故多甜。"
        },
        {
            "标题": "题杨补之六七十岁时所画渊明像并写归去来辞后",
            "作者": "刘崧",
            "内容": "长怜放笔写梅真，何幸披图识故人。晚岁亲临欧褚法，清风却扫宋齐尘。\n杖藜独去斜川晚，野服微吟五柳春。尚友交情千载上，为公再拜一沾巾。"
        },
        {
            "标题": "题牛熙百猿图歌",
            "作者": "刘崧",
            "内容": "石崖盘空截飞岚，万木丛薄秋风酣。野猿呼群出山南，什什伍伍旁交参。\n黑毛黄毳长毵毵，白面碧眼很以耽。联拳踯躅睨且含，接足照影垂虚潭。\n去君相逐聚若谈，背侧俯仰意各贪。或行或据或引探，抱者六七悬者三。\n攀枝挟蔓缘松楠，危不畏险乃所湛。蜀门峡阴云水涵，啼霜叫月客不甘。\n三声已觉生忧惔，如此三百宁能堪。嗟哉牛熙笔如锬，苦心貌此何精覃。\n瑶池飘忽空八骖，君子所化乃不惭。"
        },
        {
            "标题": "往舍弟子彦归自清江承匏庵徵君题惠素扇索及拙笔因勉为写此仍倚题其端以荅远意",
            "作者": "刘崧",
            "内容": "谁似匏庵散澹人，暮年诗思转清新。山房酒醒閒无奈，乘月还来看绿云。"
        },
        {
            "标题": "题卢仝煮茶图",
            "作者": "刘崧",
            "内容": "沙泥拓额最堪悲，纱帽笼头又一时。可怜画史寻常意，不写当年月蚀诗。"
        },
        {
            "标题": "南岳祠前古松",
            "作者": "刘崧",
            "内容": "偃蹇何年种，青苍暮色酣。半身犹直上，全势欲倾南。\n古壁龙鳞合，空巢鹤影参。岁寒终见尔，霜雪老能堪。"
        },
        {
            "标题": "戏题访戴图",
            "作者": "刘崧",
            "内容": "大雪满天地，高兴何悠哉。终然不相见，独棹月中回。\n人言越溪春，酒熟山花开。此时风日好，何事不能来。"
        },
        {
            "标题": "题常棣鹡鸰图短歌为旷伯逵赋",
            "作者": "刘崧",
            "内容": "旷郎示我鹡鸰常棣图，冰石盘激花芬敷。寻常林泽总惯见，何以令我增嗟吁。\n知君有弟在乡邑，少小别离忧患集。经年不省瘠与肥，却望南云泪沾臆。\n曾不如常棣花，荣悴开落同根枝。又不如鹡鸰鸟，飞鸣行摇侣相随。\n我思古之人，无若周公旦。安宁与急难，往往寓悲叹。\n君独奚为长道途，胡不来归兄弟俱。笾豆满筵酒满壶，兄醉弟舞歌呜呜。\n歌呜呜，乐无央，堂前花开常棣香，鹡鸰来巢春日长。"
        },
        {
            "标题": "寄赠马良卿归九江",
            "作者": "刘崧",
            "内容": "尚忆临仙琪树秋，故人经岁独淹留。千峰雨色侵林屋，十里滩声绕县楼。\n王粲早应怀北返，马卿未必困南游。江亭杨柳青如染，谁遣朝来重别愁。"
        },
        {
            "标题": "题萧安韶所藏崔群白鹅",
            "作者": "刘崧",
            "内容": "曾从雪夜混军声，又向山阴换道经。争似飞鸣江渚上，水云淡淡草青青。"
        },
        {
            "标题": "题萧静安所藏归隐图",
            "作者": "刘崧",
            "内容": "高人归隐定何年，一望青山兴杳然。桂树高岩晴雪里，桃花流水白云边。\n桥通绝岸茆堂近，路转深林草市连。巢父持竿还入海，留侯辟谷早归仙。\n偏思骑鹤扪星斗，亦拟呼龙种石田。此境未知何处有，画图千古意空传。"
        },
        {
            "标题": "赠黄近贤自宜春过青原上赣州访周录事 其一",
            "作者": "刘崧",
            "内容": "京国曾为万里游，祗将书剑谒王侯。天门晓气瞻龙虎，银汉秋槎近斗牛。\n贾傅才华终济世，庾郎词赋独惊秋。断肠异县风烟晚，乱石孤帆入赣州。"
        },
        {
            "标题": "赠鹤林上人",
            "作者": "刘崧",
            "内容": "日日涧边寻茯苓，岩扉长掩凤山青。归来挂衲高林下，自剪芭蕉写佛经。"
        },
        {
            "标题": "赠画师刘宗海",
            "作者": "刘崧",
            "内容": "寇盗馀五年，山林一憔悴。刘君最英发，笔墨有生气。\n苍然祁郑间，见此丧乱际。拔足自踰尘，师门本罗氏。\n聪明破溟涬，飞动入玄契。总角解挥涂，老成兀超异。\n高堂敞轩豁，图画入苍翠。纷披烟雾舒，晃朗城邑丽。\n霜禽晚更净，水木寒不坠。翩翻毛翮分，的皪花果碎。\n江沙隐舟楫，山雪带远骑。潇湘乍微茫，衡霍忽丛萃。\n冥冥开古色，漠漠浮远势。东南半天下，屏障光溢视。\n遂令购求者，尺璧不敢贵。相逢苦漂泊，泽国春正媚。\n口诵名诗文，磊落倾腹笥。穷途偶羁客，绝艺终名世。\n岂必怀古人，艰难发深喟。"
        },
        {
            "标题": "赠杨抱一炼师短歌",
            "作者": "刘崧",
            "内容": "道人昔在白鹤山，羽服朝真居上班。道人今居蛟湖口，雨褐云巾事林亩。\n东南连年飞战尘，羌独远引栖其神。天地清宁本于一，得此以抱宁非真。\n吁嗟世之人，跨马而逐鹿。衮衮驰风波，僛僛触岩谷。\n岂知静者为有馀，不矜不竞游玄虚。攀花行吟石上雪，扫叶坐看林间书。\n白家桥东水如练，几度相寻不相见。珠林月出听箫声，松尾天灯落瑶殿。\n我有远意千万重，会骑竹枝双青龙。明年洞口桃花发，与子踏云潭上峰。"
        },
        {
            "标题": "赠欧阳济可主簿自金陵复归济宁府",
            "作者": "刘崧",
            "内容": "兵曹限清切，退食釐所务。趋庭有来谒，乃是长清簿。\n揽衣闻乡语，出袖惊柬素。自云欧阳氏，文物乃吾故。\n家藏两诰命，上代崇公祖。紫锦绚春云，回鸾掞玄雾。\n每启必三盥，兢兢惧沾污。维时有侍讲，派别长沙住。\n兄持往访之，题赠得佳句。群公继挥发，浩瀚倒词赋。\n后来兄入海，缇袭甚完具。持携遂不返，旅殡石龙寓。\n苍皇凶燄起，燔烈剧毛羽。至今梦寐间，恍惚见题署。\n兹从山东来，王事属驰骛。永怀家室坠，毒若心火炷。\n偶赖记诵存，手笔得缮注。惟君尚友谊，每恨缺告诉。\n便当乞一言，庶以偿企慕。言已复怆然，泪雨纷悬注。\n我惭縻廪禄，学殖成废圃。先训既莫承，壁藏乃漂蠹。\n感子重彝伦，矧复执义固。勿伤昔贤远，勿叹来者暮。\n骅骝苟纵辔，千里起尺步。古人重收族，桑梓恭爱护。\n孝忠可特立，荣显非倖遇。千年兖公传，星日焕昭布。\n烟尘暂纷纭，得丧奚足惧。似闻四派绪，凋落少联属。\n振先近捐世，南派亦微斁。颍上存者稀，庐陵盛宗聚。\n维时秋气肃，圻树飒凉露。别子秦淮湄，明当发前路。\n驿马向悲鸣，河水恐凝冱。还官觐慎保，世泽常衍裕。\n乱馀丘垄荒，樵牧方交瘉。何当望南归，一省泷冈墓。"
        },
        {
            "标题": "题梁叔刚小景赠故人令弟欧阳以诚归会昌",
            "作者": "刘崧",
            "内容": "滩口同游事已非，别来常恨信音稀。可怜江上重逢日，杳杳沧波一雁飞。"
        },
        {
            "标题": "题枯林上人墨兰四首 其一",
            "作者": "刘崧",
            "内容": "曾乘桂楫上清湘，明月苍波野兴长。欲采幽兰浑不见，深林风定忽闻香。"
        },
        {
            "标题": "题枯林上人墨兰四首 其二",
            "作者": "刘崧",
            "内容": "掩冉晴云飏晓风，碧兰紫穗故成丛。湘娥西去遗仙佩，翠羽明珠满涧中。"
        },
        {
            "标题": "寄韩希说",
            "作者": "刘崧",
            "内容": "磊落旴江韩掾史，十年不调滞江城。登山短屐自意远，近水小楼偏眼明。\n梧桐深巷围金井，杨柳小窗调玉笙。且可林泉投野逸，莫持文采动公卿。"
        },
        {
            "标题": "赠黄君宝弃吏归临川",
            "作者": "刘崧",
            "内容": "我性昧章律，举世嗤其迂。奈何耻深刻，终恋诗与书。\n往年旅江县，县小烦追胥。道逢前呵人，意气倾乘车。\n有美黄司曹，相视意有馀。高堂罢鸣琴，退食当前除。\n零露沾衣裳，凄风薄髯须。怅然置公牍，为我立须臾。\n苦云罢蹇姿，不任策与驱。清谈与佳句，宁塞上官需。\n俯视疲垫氓，何能援泥涂。永念鹤发亲，经年倚门闾。\n胡为事微禄，竟与定省疏。矧兹春事殷，锄犁当荷扶。\n汝水东北流，凤山须结庐。翩然事长揖，脱身复为儒。\n此道诚厉俗，此志当不渝。安得驾黄鹄，乘风与之俱。"
        },
        {
            "标题": "书山中老人语",
            "作者": "刘崧",
            "内容": "山下新亡恶少儿，林间挟弹少来时。昨朝鹳鹤争飞过，定结春巢向近枝。"
        },
        {
            "标题": "奉和长舅萧聘君绍宗馆中见寄之作",
            "作者": "刘崧",
            "内容": "白泉亭下水瀰瀰，长日看云坐不移。颜采肯缘春酒变，鬓毛不逐野蓬衰。\n商山芝草长歌日，鲁国蒲轮应召时。愧我未能操几杖，缠绵徒重昔人思。"
        },
        {
            "标题": "题墨竹赠杨炼师",
            "作者": "刘崧",
            "内容": "潇洒高标早出尘，岁寒空谷见斯人。紫霞洞里吹箫处，閒杀桃花万树春。"
        },
        {
            "标题": "题陈赞府山水画赠萧伯循",
            "作者": "刘崧",
            "内容": "忆在清江上，开轩望远林。莺啼双树绿，人静一窗深。\n远道劳行役，芳期阻啸吟。如何垂钓者，万事不关心。"
        },
        {
            "标题": "再赠王石泉",
            "作者": "刘崧",
            "内容": "禾黍桥南君故家，仙游时唤鹿将车。穿云惯识金芝草，扫雪频收石乳花。\n流水閒通蒲涧冷，青山低护药栏斜。何时高颉飞琼佩，从子春城咽海霞。"
        },
        {
            "标题": "赠吴生九成",
            "作者": "刘崧",
            "内容": "吴郎去乱八载强，求友读书心不忘。偶临白鹭看流水，却望紫鳞思故乡。\n故乡湘南百馀里，明月千村照荆杞。石桥山北多园田，花开会见归来年。"
        },
        {
            "标题": "题溪山春晓图寄赠萧翀",
            "作者": "刘崧",
            "内容": "土山戴石石角倾，偃树杂出如幢旌。青天微茫晓色动，雨气合沓千峰晴。\n野桥西边有村路，之子鸣鞘踏云去。重岩花发似闻香，隔水莺啼不知处。\n东南连年飞战尘，如此山水何清新。石田到处长荆棘，岂有荷耒春耕人。\n我昨西游登武姥，手抉云霞望仙府。把酒忽逢东海生，醉卧溪南紫萝雨。\n紫萝阴阴覆岩扉，十日寻幽行未归。云峰流泉半空落，六月飞雪沾人衣。\n拂衣归隐知何日，却对画图心若失。不闻流水渡溪还，时见浮云向山出。\n怀哉桃花修竹林，江海秋高烟雾深。岂无耕钓在田野，谁识悠悠沮溺心。"
        },
        {
            "标题": "赠徐山人",
            "作者": "刘崧",
            "内容": "乱余山水半凋残，江上逢君春正阑。针自指南天窅窅，星犹拱北夜漫漫。汉陵帝子黄金碗，晋代神仙白玉棺。回首风尘千里别，故园烟雨五峰寒。"
        },
        {
            "标题": "题墨竹二首赠陈子仁 其二",
            "作者": "刘崧",
            "内容": "为爱溪南竹，春深长凤毛。终然秉高节，容易出蓬蒿。"
        },
        {
            "标题": "题李时画山水图寄赠罗修已",
            "作者": "刘崧",
            "内容": "雪拥莲花嶂，霞明枫树林。江侵沙屿阔，泉落洞门深。\n柳色催移棹，松阴带抱琴。新亭无限好，何日共登临。"
        },
        {
            "标题": "述怀一首别表兄严允升之兴国",
            "作者": "刘崧",
            "内容": "我始束发时，出居城东郛。兄从濠上来，青裾如短凫。\n父母共爱惜，两两相携扶。读书本不多，颇好弄墨朱。\n暮拾草上萤，晨探花间雏。缀文暗矜衒，学字缪拟摹。\n登床夺砚笔，入室窥庖厨。诟怒或暂违，欢欣复同娱。\n时来饮美酒，终不事樗蒲。俱为乡党怜，自许如联珠。\n稍长各辞家，东西趋道涂。饥寒两契阔，千里长睢盱。\n论心怆无梦，揽镜觉有须。岁时骨肉聚，俯仰亲情俱。\n我父寔尔舅，尔母为我姑。十年递倾逝，顾影怜羁孤。\n嗟尔前年春，妻子复殒徂。空庭閟白日，苔藓生檐枢。\n尔兄亦早丧，有子居僧庐。削发岂高士，承宗寔良图。\n去年避兵难，闻窜五岭隅。归来见颜色，窃喜雉脱罦。\n昨聆遘寒疾，服食幸少苏。所依弱妹存，亦苦贫病拘。\n如何便诀绝，孑孑复远趋。山雨晴少泥，林华正纷敷。\n紫燕亦高飞，春城沸笙竽。我惭识字来，奇蹇多忧虞。\n所以遁幽谷，远从耕钓徒。兹晨怅言别，有酒得更沽。\n感激少小怀，临分重蹰踟。五月蒲艾香，九月有菊萸。\n故园恐芜没，归候焉得逾。武姥泉石嘉，远驾尚可纡。\n庶慰同心契，慎保千金躯。"
        },
        {
            "标题": "詹君行",
            "作者": "刘崧",
            "内容": "易君本姓詹，旧是宜春人，父因避祸窜本姓，市药海上终其身。\n君独怀乡心未改，万里从亲衣斑綵。东游曾过金精山，最爱峰峦蔚神采。\n后来父死南海头，负骨返葬山之丘。坟前螺石云五色，下有江水相交流。\n结庐庐墓霜露宿，采山更筑城西屋。娶妇生男乡井同，二十年来变音俗。\n故藏只有岐黄书，种药南园时自锄。刀圭白昼摄龙虎，灯火深夜笺虫鱼。\n长沙不作医绝响，金匮玉函竟谁仿。临川学士青城仙，感子钩玄重嗟赏。\n我闻葛洪好鍊丹，海内名山多往还。似君心性本清逸，服御元气良非艰。\n大冠长衣玉雪质，岂以寻常混踪迹。清秋乘月倒芳尊，却话当年泪沾臆。\n我歌詹君行，歌短难为情。昔人忧患勿复道，宜尔子孙歌太平。"
        },
        {
            "标题": "题空翠楼为东山湛上人赋",
            "作者": "刘崧",
            "内容": "碧嶂飞甍合，青林画栱高。晴天引苍翠，凉月见纤毫。\n木榻飘金磬，春壶净玉醪。东山有支遁，临眺使心劳。"
        },
        {
            "标题": "张氏溪亭杂兴四首 其二",
            "作者": "刘崧",
            "内容": "水落沈菰米，亭深暗女萝。捲帘秋雾薄，倚杖白云多。\n点点流萤下，翩翩宿鸟过。秋高摇落近，幽兴欲如何。"
        },
        {
            "标题": "张氏溪亭杂兴四首 其四",
            "作者": "刘崧",
            "内容": "鸟径缘沙小，鱼梁叠石高。细流通乱屿，杂树带平皋。\n白鹭怡心性，青禽惜羽毛。由来林下客，偃仰愧尘劳。"
        },
        {
            "标题": "张氏溪亭杂兴",
            "作者": "刘崧",
            "内容": "草阁经秋净，柴扉近水开。霜林收橘柚，风磴坐莓苔。钓艇寒初放，樵歌晚独回。城南车马地，欲往更徘徊。"
        },
        {
            "标题": "张氏溪亭杂兴四首 其三",
            "作者": "刘崧",
            "内容": "寒雾依山敛，晴沙与岸颓。林塘无路入，窗户有时开。\n野客抄书去，邻翁送酒来。幽期在萝薜，莫遣暮钟催。"
        },
        {
            "标题": "苍石硖中见道人庵居隔水山花盛开",
            "作者": "刘崧",
            "内容": "苍石硖中花药栏，旧时草屋傍岩安。道人去后松桥断，纵有花开隔水看。"
        },
        {
            "标题": "昭君祠",
            "作者": "刘崧",
            "内容": "承诏辞金阙，衔悲入塞城。可怜沙上月，浑似汉宫明。"
        },
        {
            "标题": "过顺流口寻归舟不见留寄旷伯逵",
            "作者": "刘崧",
            "内容": "居人惜离别，行子念归路。牵衣苦徘徊，酬酢乃烦屡。\n岂知风力便，徒侣惜迟暮。孤帆竟先发，江永不可渡。\n登高望前湾，欲往复回顾。令我行踯躅，感君郁情愫。\n去翼安可招，苍苍但昏雾。"
        },
        {
            "标题": "正月十二日肇庆府观迎春",
            "作者": "刘崧",
            "内容": "南访龙媒踰五岭，北曕凤阙想重楼。日边奉诏辞金马，海上逢春送土牛。\n充席荔蕉怜远物，绕城桃李似中州。永怀恩宴承宣早，光禄筵深酒满瓯。"
        },
        {
            "标题": "题折枝梨花",
            "作者": "刘崧",
            "内容": "最忆梨花白雪香，春深千树锁昭阳。画图惊见东风面，独拥红绡试浅妆。"
        },
        {
            "标题": "出门",
            "作者": "刘崧",
            "内容": "出门见遥山，翠色纷在眼。不知所到处，更隔几丘坂。\n烟云何苍苍，道途方坦坦。策驾属所之，怅然念时晚。"
        },
        {
            "标题": "北平十二咏 其八 偃槐",
            "作者": "刘崧",
            "内容": "勃窣撑孤柱，婆娑偃一株。长条垂带厉，细叶挂流苏。\n暮鹊从争起，秋蜩秪谩呼。移床怜美荫，何止蔽千夫。"
        },
        {
            "标题": "武山十四境 其九 真珠泉",
            "作者": "刘崧",
            "内容": "乱撒高岩下，多因险势奇。更逢朝日映，五色烂摩尼。"
        },
        {
            "标题": "正月十九日",
            "作者": "刘崧",
            "内容": "金鱼洲下放船开，华石潭边看雨来。爱杀南天双白鹭，青山尽处却飞回。"
        },
        {
            "标题": "织女吟赠黄进贤",
            "作者": "刘崧",
            "内容": "忆昔束发初，娇倚云锦机。折花事戏剧，笑诧身上衣。一从十五时，学向机中织。丝短愁苦长，梭缓心转急。永夜兰灯悬洞房，门前梧叶零秋霜。霜寒手冻丝绪乱，络纬悲啼金井床。春花更叠黄金缕，花底青鸾蹴烟雾。东风何日天上来，拟奉瑶池宴歌舞。十日满匹恒苦迟，一夕停梭生网丝。持刀沈吟剪秋水，粉泪欲落愁风吹。远怀素心人，邈在千里道。何由托交欢，持此永相保。东邻小姬昔同年，至今盛饰为母怜。几回月高鸣杼轴，正是他家夜弹曲。"
        },
        {
            "标题": "将至徐州见人种树者",
            "作者": "刘崧",
            "内容": "舟下徐洪冻已开，故园远在赣江隈。家家春近栽杨柳，江上行人且未回。"
        },
        {
            "标题": "谭骧病目累日王以文进药愈之因诗柬谭仍以美王云",
            "作者": "刘崧",
            "内容": "城西谭骧诗最工，骨格瘦紧精神充。"
        },
        {
            "标题": "雉朝飞一曲题双雉图",
            "作者": "刘崧",
            "内容": "雉朝飞，雄飞雌随声喔咿，山晴草暖风日迟。绣襦锦翼何缡䙕，或登木而号，或据石而栖。\n一步一饮啄，步步不相离。所以贾氏女，御射有获方笑嘻。\n物生自有性，配匹亦有时。嗟尔牧犊子，七十而娶将奚为。"
        },
        {
            "标题": "仲冬二日由下径舆疾还珠林悼风景之顿殊幸茆庐之无恙喜赋一首",
            "作者": "刘崧",
            "内容": "村桥路断日无光，不似常时入故乡。野鼠穴粮依蔓草，田乌啼子上枯桑。\n偶逢遗老儿孙尽，欲问西邻井灶荒。惭愧竹西池上路，依然风雨一茆堂。"
        },
        {
            "标题": "重过梁塘访郭与恭",
            "作者": "刘崧",
            "内容": "一水鸣苍峡，千峰引白云。时危还作客，岁晏却寻君。\n事往诗仍在，愁来酒易醺。野桥寒日下，霜雁远初闻。"
        },
        {
            "标题": "舟夜次查口柬萧鹏举",
            "作者": "刘崧",
            "内容": "扁舟沿绿屿，双橹折苍波。秋气水边早，月明江上多。鱼龙今夜冷，鸿雁几时过。去住关幽兴，欹眠听棹歌。"
        },
        {
            "标题": "岁暮舟中有感",
            "作者": "刘崧",
            "内容": "岁纪聿云暮，客程殊未央。大风吹旷野，积雪满河梁。\n城远难沽酒，瓶空欲问粮。何当转晴景，长啸下山阳。"
        },
        {
            "标题": "英德江上",
            "作者": "刘崧",
            "内容": "腊月炎州霜霰稀，清江白日燕交飞。四千馀里金陵路，何日征人度岭归。"
        },
        {
            "标题": "望白竹岩",
            "作者": "刘崧",
            "内容": "窈窕缘苔涧，逶迤带草堂。松桥通石径，竹栅间山塘。\n远树晴烟白，落花春水香。几时游白竹，应踏石为梁。"
        },
        {
            "标题": "张仲良燕饯郑子素于黄竹径之梵閤时天气暖甚桃花盛开后四日为重九矣得携字",
            "作者": "刘崧",
            "内容": "行客系船黄竹西，江晴石出少沙泥。背崖李子寒初落，近水桃花暖欲迷。\n何日登楼思共倚，清秋载酒惜分携。接䍦倒着从人笑，直过南街散马蹄。"
        },
        {
            "标题": "富田筑城歌二首 其二",
            "作者": "刘崧",
            "内容": "朝为山中坟，暮作城下窟。可怜筑城夫，见石不见骨。"
        },
        {
            "标题": "富田筑城歌二首 其一",
            "作者": "刘崧",
            "内容": "尽起东乡人，筑城富田去。官军有老小，徙向城中住。"
        },
        {
            "标题": "题山水画四首 其四 苏子曕赤壁赋",
            "作者": "刘崧",
            "内容": "清夜放船好，长江正渺如。风行流水上，月出远山初。\n飞鹤盘空迥，潜蛟隐浪虚。英雄有遗恨，临泛独踌躇。"
        },
        {
            "标题": "二瑞诗",
            "作者": "刘崧",
            "内容": "东山二瑞总稀奇，最爱萧家五色芝。翠羽凌风偏叠叶，紫苞团雪欲分枝。\n题诗频忆登临地，对酒还伤丧乱时。更拟濯缨潭上水，从君采药事游嬉。"
        },
        {
            "标题": "啄木鸟",
            "作者": "刘崧",
            "内容": "啄木鸟，嘴长翼短栖木杪。空山时时闻一声，木皮剥落非尔情。\n此鸟不肥莫弹射，木中有蠹无人识。"
        },
        {
            "标题": "九月二十五日有传秋闱两榜至书舍见思永杨植以诗中乙科喜乡闾之有人学业之丕振因赋三绝以自释 其一",
            "作者": "刘崧",
            "内容": "延祐开科第一春，吾邦文物故彬彬。后来接踵登名盛，致政词林有几人。"
        },
        {
            "标题": "九月二十五日有传秋闱两榜至书舍见思永杨植以诗中乙科喜乡闾之有人学业之丕振因赋三绝以自释 其三",
            "作者": "刘崧",
            "内容": "文运兴隆属圣明，科名事业贵精成。读书三十何能立，心折鸡鸣听五更。"
        },
        {
            "标题": "九月二十五日有传秋闱两榜至书舍见思永杨植以诗中乙科喜乡闾之有人学业之丕振因赋三绝以自释 其二",
            "作者": "刘崧",
            "内容": "至顺壬申再贡贤，一从更制遂茫然。惊看亚榜题杨植，憔悴西风十九年。"
        },
        {
            "标题": "磨剑歌",
            "作者": "刘崧",
            "内容": "我行四方如飘风，袖有古剑苍精龙。何年尘土凝不灭，苔花绣涩青芙蓉。\n往者提携访嵩岳，手抉飞泉向空落。划然掣断青丝悬，直恐乘流遂腾跃。\n青天白日交风霆，我方赤手试发硎。阴纹差差吐寒月，碧缦隐隐排疏星。\n摇拽千仞崖，动荡九泽水。腥浪回天倒海流，阳侯夜哭鱼龙死。\n归来䍡"
        },
        {
            "标题": "题陈敬则书室",
            "作者": "刘崧",
            "内容": "一室梧桐下，秋阴覆近檐。古琴"
        },
        {
            "标题": "过李黄罗茅堂五首柬克正茂才 其四",
            "作者": "刘崧",
            "内容": "何年远城市，来此寄高情。客有求书札，谁从隐姓名。\n茅茨寒更湿，花竹晚初成。江海尊前意，依依见弟兄。"
        },
        {
            "标题": "醉后偶书",
            "作者": "刘崧",
            "内容": "高人事饮酒，饮酒亦有期。一日十二时，三时斟酌之。\n曲糵糜我肠，夫岂乐在兹。沈沈百忧中，聊以一解颐。\n兹晨复旷饮，困败乃不支。床前有小女，长跪陈戒词。\n甚矣昨日醉，反为醒者嗤。今日可以已，明日当再持。\n百年亦良远，岂独今日宜。不见刘阮徒，沈冥竟奚为。"
        },
        {
            "标题": "过李黄罗茅堂五首柬克正茂才 其二",
            "作者": "刘崧",
            "内容": "茅堂子故物，归意定何如。学道亲先辈，清心远俗书。\n藤稍垂石乱，瓠叶上檐虚。日有南溪叟，能来送鲤鱼。"
        },
        {
            "标题": "过李黄罗茅堂五首柬克正茂才 其三",
            "作者": "刘崧",
            "内容": "水碓时时急，秋山岸岸阴。偶来看野客，浑欲托云林。\n乌石寒松暝，香田雨稻深。幽栖宁避世，暂去已关心。"
        },
        {
            "标题": "过李黄罗茅堂五首柬克正茂才 其一",
            "作者": "刘崧",
            "内容": "幽居仍近郭，高隐即深山。草径经年合，茅堂尽日閒。\n检书青竹映，倚杖白云还。远愧南游客，逢人秪厚颜。"
        },
        {
            "标题": "醉歌行赠曾举正",
            "作者": "刘崧",
            "内容": "岁云逝矣不可留，空谷群木寒飕飕。此时高堂对尊酒，非子何以宽离忧。\n溪山苍茫延清望，瑶树琼林俨相向。残雪初消薜荔墙，晴云忽拥芙蓉嶂。\n杯行苦急歌转催，鼓声浩荡如春雷。乱离飘散少欢聚，慎莫负此黄金罍。\n平生结交遍江郡，晚得萧翀喜清俊。人生最乐在知心，况尔才华更风韵。\n当筵起舞相低昂，为子一饮空千觞。功名富贵等腐鼠，底用龊龊空愁肠。\n蛟龙何时起寒蛰，溪南昨夜春风入。春风花开岩谷红，期子来游歌笑同。\n高霄武姥好泉石，题诗却遍白云中。"
        }
    ],
    "对话内容": []
}