{
    "基本信息": {
        "姓名": "顾璘",
        "性别": "男",
        "出生年份": "1476",
        "死亡年份": "1545",
        "享年": "70",
        "朝代": "明",
        "家庭区分": "未详"
    },
    "亲属关系": [
        "顾璘的父是顾纹",
        "顾璘的孙是顾履祥",
        "顾璘的曾祖是顾海",
        "顾璘的祖父是顾诚",
        "顾璘的父是顾纹",
        "顾璘的母是杨氏(顾璘母)",
        "顾璘的妻子是沈氏(顾璘妻)",
        "顾璘的兄是顾琮",
        "顾璘的弟是顾璇",
        "顾璘的弟是顾瓒",
        "顾璘的弟是顾瑭",
        "顾璘的弟是顾瑮",
        "顾璘的弟是顾瑾",
        "顾璘的弟是顾玠",
        "顾璘的弟是顾珩"
    ],
    "其他关系": [
        "顾璘友的对象是陈沂",
        "顾璘友的对象是王韦",
        "顾璘友的对象是朱应登",
        "顾璘书序由文征明所作",
        "顾璘墓志铭由文征明所作",
        "顾璘为陈沂作墓志铭",
        "顾璘为李熙作墓志铭",
        "顾璘为吴山作墓志铭",
        "顾璘为徐霖作墓志铭",
        "顾璘为徐联作墓志铭",
        "顾璘为陈荣作墓志铭",
        "顾璘为黄琮作墓志铭",
        "顾璘为刘苍作墓志铭",
        "顾璘称道陈祥之节行",
        "顾璘为刘忠作字说、名述",
        "顾璘为李昆作字说、名述",
        "顾璘为周金作字说、名述",
        "顾璘为孙交作传",
        "顾璘为王韦作传",
        "顾璘为金贤作传",
        "顾璘为周诏作传",
        "顾璘为周铨作传",
        "顾璘为张景明作传",
        "顾璘为陈钢作传",
        "顾璘为陈沂作祭文",
        "顾璘为薛瑄作祭文",
        "顾璘为刘大夏作祭文",
        "顾璘为胡世宁作祭文",
        "顾璘为王韦作祭文",
        "顾璘为王宠作祭文",
        "顾璘为沈文华作祭文",
        "顾璘为周金作祝词",
        "顾璘书、画由顾起元作跋",
        "顾璘为郑善夫作临别赠言(送别诗、序)",
        "顾璘为王慎中作临别赠言(送别诗、序)",
        "顾璘为闻渊作临别赠言(送别诗、序)",
        "顾璘为王道作临别赠言(送别诗、序)",
        "顾璘为牛凤作临别赠言(送别诗、序)",
        "顾璘为朱应登作临别赠言(送别诗、序)",
        "顾璘为黄重作临别赠言(送别诗、序)",
        "顾璘临别得到蔡汝楠所作赠言(送别诗、序)",
        "顾璘谥议由姚希孟所作",
        "顾璘向方鹏致贺",
        "顾璘从张璧处收到贺词 (occasion)",
        "顾璘为张琮作神道碑",
        "顾璘为何孟春作墓表",
        "顾璘为朱应登作墓表",
        "顾璘为叶天球作墓表",
        "顾璘为潘镗作行状",
        "顾璘为景旸作行状",
        "顾璘为储巏作行状",
        "顾璘画赞(画像记)由王世贞所作",
        "顾璘收到方凤的答书",
        "顾璘收到王守仁的答书",
        "顾璘收到王守仁的答书",
        "顾璘赠诗、文的对象是何孟春",
        "顾璘赠诗、文的对象是陆深",
        "顾璘赠诗、文的对象是吕柟",
        "顾璘赠诗、文的对象是秦金",
        "顾璘赠诗、文的对象是潘珍",
        "顾璘赠诗、文的对象是方日干",
        "顾璘赠诗、文的对象是方选",
        "顾璘赠诗、文的对象是李重",
        "顾璘赠诗、文的对象是陆钶",
        "顾璘赠诗、文的对象是潘铎",
        "顾璘赠诗、文的对象是刘文庄",
        "顾璘赠诗、文的对象是刘隅",
        "顾璘赠诗、文的对象是谢少南",
        "顾璘赠诗、文的对象是罗凤",
        "顾璘赠诗、文的对象是罗凤",
        "顾璘收到袁袠的赠诗、文",
        "顾璘为徐霖之建筑物题咏、记、命名",
        "顾璘为陈凤之建筑物题咏、记、命名",
        "顾璘为储巏之建筑物题咏、记、命名",
        "顾璘为杨奇所作诗文作序",
        "顾璘诗文序由蔡羽所作",
        "顾璘为王爌之生祠作记",
        "顾璘为储巏之行状作跋",
        "顾璘为曹鍷作祠记"
    ],
    "入仕信息": [
        {
            "入仕方式": "科举: 进士(笼统)",
            "入仕年份": "1496",
            "入仕年龄": "21"
        },
        {
            "入仕方式": "科举: 乡贡举人",
            "入仕年份": "未详",
            "入仕年龄": "未详"
        },
        {
            "入仕方式": "学校: 生员(庠生)",
            "入仕年份": "未详",
            "入仕年龄": "未详"
        }
    ],
    "别名信息": [
        {
            "别名": "二",
            "别名类型": "行第"
        },
        {
            "别名": "东桥",
            "别名类型": "未详"
        },
        {
            "别名": "东桥居士",
            "别名类型": "室名、别号"
        },
        {
            "别名": "华玉",
            "别名类型": "未详"
        },
        {
            "别名": "华玉",
            "别名类型": "字"
        }
    ],
    "任职信息": [
        {
            "官职": "刑部尚书",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "刑部尚书",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "刑部尚书",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "刑部尚书",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "知府",
            "起始年份": "未详",
            "结束年份": "未详",
            "任职方式": NaN,
            "任职地点": "开封兵备道"
        },
        {
            "官职": "知县",
            "起始年份": "未详",
            "结束年份": "未详",
            "任职方式": NaN,
            "任职地点": "广平"
        },
        {
            "官职": "知县",
            "起始年份": "未详",
            "结束年份": "未详",
            "任职方式": NaN,
            "任职地点": "广平"
        },
        {
            "官职": "知县",
            "起始年份": "未详",
            "结束年份": "未详",
            "任职方式": NaN,
            "任职地点": "广平"
        },
        {
            "官职": "知县",
            "起始年份": "未详",
            "结束年份": "未详",
            "任职方式": NaN,
            "任职地点": "广平"
        },
        {
            "官职": "知县",
            "起始年份": "未详",
            "结束年份": "未详",
            "任职方式": NaN,
            "任职地点": "广平"
        },
        {
            "官职": "知县",
            "起始年份": "未详",
            "结束年份": "未详",
            "任职方式": NaN,
            "任职地点": "广平"
        },
        {
            "官职": "知县",
            "起始年份": "未详",
            "结束年份": "未详",
            "任职方式": NaN,
            "任职地点": "广平"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "全州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "全州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "全州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "全州"
        },
        {
            "官职": "知州",
            "起始年份": "未详",
            "结束年份": "未详",
            "任职方式": NaN,
            "任职地点": "全州"
        },
        {
            "官职": "验封司主事",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "验封司主事",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "验封司主事",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "验封司主事",
            "起始年份": "未详",
            "结束年份": "未详",
            "任职方式": NaN,
            "任职地点": "南京"
        },
        {
            "官职": "知府",
            "起始年份": "未详",
            "结束年份": "未详",
            "任职方式": NaN,
            "任职地点": "台州府"
        },
        {
            "官职": "知府",
            "起始年份": "未详",
            "结束年份": "未详",
            "任职方式": NaN,
            "任职地点": "台州府"
        },
        {
            "官职": "知府",
            "起始年份": "未详",
            "结束年份": "未详",
            "任职方式": NaN,
            "任职地点": "台州府"
        }
    ],
    "地理信息": [
        {
            "地名": "上元",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "迁住地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "迁住地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "迁住地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "迁住地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "迁住地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "迁住地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "迁住地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "上元",
            "地址类型": "户籍地",
            "开始年份": "未详",
            "结束年份": "未详"
        },
        {
            "地名": "吴县",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "吴县",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "吴县",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "吴县",
            "地址类型": "籍贯(基本地址)",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "顾氏全集",
            "著述年份": "1535",
            "著述角色": "未详"
        },
        {
            "著述名称": "浮湘集",
            "著述年份": "1535",
            "著述角色": "未详"
        },
        {
            "著述名称": "山中集",
            "著述年份": "1535",
            "著述角色": "未详"
        },
        {
            "著述名称": "凭几集",
            "著述年份": "1535",
            "著述角色": "未详"
        },
        {
            "著述名称": "息园存稿文:九卷",
            "著述年份": "1506",
            "著述角色": "未详"
        },
        {
            "著述名称": "国宝新编:一卷",
            "著述年份": "1506",
            "著述角色": "未详"
        },
        {
            "著述名称": "近言 一卷",
            "著述年份": "未详",
            "著述角色": "撰著者"
        }
    ],
    "社会区分": [
        "[为官者：文]"
    ],
    "机构情况": [],
    "经历事件信息": [],
    "财富情况": [],
    "个人简介": [
        "顾璘（1476～1545）明代官员、文学家。字华玉，号东桥居士，长洲（今江苏省吴县）人，寓居上元（今江苏省南京市），有知人鉴。弘治间进士，授广平知县，累官至南京刑部尚书。少有才名，以诗著称于时，与其同里陈沂、王韦号称“金陵三俊”，后宝应朱应登起，时称“四大家”。著有《浮湘集》、《山中集》、《息园诗文稿》等。其曾评注杨士弘《唐音》。 ► 顾璘的诗文(754篇)"
    ],
    "诗词文章内容": [
        {
            "标题": "临江仙 雨中柬谭子羽",
            "作者": "顾璘",
            "内容": "抱病登楼无意绪，满城寒雨濛濛。一樽何日与君同。\n捲帘芳草碧，呼酒夕阳红。"
        },
        {
            "标题": "塞下曲",
            "作者": "顾璘",
            "内容": "黄河冰厚马横行，朔气棱棱古铁明。恨杀夜来风雪紧，匈奴逃出受降城。"
        },
        {
            "标题": "赠蔡别驾",
            "作者": "顾璘",
            "内容": "苏台对酒忽经年，淮水论文更别筵。丽藻流传都下赋，甘棠歌颂召公贤。\n宫袍晓湿钟陵雨，官舸秋回震泽烟。台内借筹均二税，愿将周礼赞成宣。"
        },
        {
            "标题": "长相思曲",
            "作者": "顾璘",
            "内容": "长相思，在何处？吴岫云深隔江树。江树临春花正荣，人今已向天涯去。琼楼绣户横兰烟，中有绿鬟金骨仙。星河隐约秋期杳，坐卷朱帘望月圆。"
        },
        {
            "标题": "禽言六首 其五 婆饼焦",
            "作者": "顾璘",
            "内容": "阿姥作饵，妇也烧之。承令弗虔，火则燎之。古有顺妇，叱犬摽之。\n尔婆有饼，宜尔妇焦之。"
        },
        {
            "标题": "送刘养和入台",
            "作者": "顾璘",
            "内容": "四月江南路，积雨开新晴。省郎跃骢马，健作青云行。\n看君皎皎扬英姿，回山倒海自有时。匣中龙剑皎如雪，那肯绣涩空藏为。\n玳筵酒尽双金樽，仰天烈气不可吞。男儿奋臂报知己，岂顾一饭哀王孙。"
        },
        {
            "标题": "懊恼曲效齐梁体",
            "作者": "顾璘",
            "内容": "小时闻长沙，说在天尽处。人言见郎船，已过长沙去。\n家鸡各有埘，海燕各有窠。郎家扑天屋，作底爱风波。\n玉刻莲花斝，碧酒湛若空。与郎双杯送，出门耐霜风。\n春风上燕京，秋风下湘渚。黄鹄有六翮，定自不及汝。"
        },
        {
            "标题": "懊恼曲效齐梁体（四首）",
            "作者": "顾璘",
            "内容": "小时闻长沙，说在天尽处。人言见郎船，已过长沙去。"
        },
        {
            "标题": "天真寺访薛尚谦因怀伯安王尚书",
            "作者": "顾璘",
            "内容": "江边寺里为君来，绝璧高亭对酒杯。万里海波冲鸟落，半天风雨挟龙回。\n苍松解引寻真路，宿草空伤济世才。莫上书堂歌伐木，寒泉呜咽使人哀。"
        },
        {
            "标题": "八月十三夜与文济时范质甫城西泛舟达秦淮（",
            "作者": "顾璘",
            "内容": "六代烟华地，狂歌得夜游。山河横王气，水月弄清秋。木落长干寺，云残太白楼。共君须痛饮，沉醉傍沧洲。"
        },
        {
            "标题": "八月十三夜与文济时范质甫城西泛舟达秦淮三首 其一",
            "作者": "顾璘",
            "内容": "落日清川里，轻风已自凉。秋怀生白舫，山翠扑胡床。\n问路疑天上，停杯待月光。何人横铁笛，吹过斗牛傍。"
        },
        {
            "标题": "八月十三夜与文济时范质甫城西泛舟达秦淮三首 其二",
            "作者": "顾璘",
            "内容": "六代烟华地，狂歌得夜游。山河横王气，水月弄清秋。\n木落长干寺，云残太白楼。共君须痛饮，沉醉傍沧洲。"
        },
        {
            "标题": "八月十三夜与文济时范质甫城西泛舟达秦淮三首 其三",
            "作者": "顾璘",
            "内容": "浩荡平桥饮，留连落月西。衣冠洛阳社，风物武陵溪。\n远泛移龙窟，高吟振鸟栖。不知今夜景，能使几人迷。"
        },
        {
            "标题": "次南坦同白岩公登苍岩联句",
            "作者": "顾璘",
            "内容": "苍岩高出太行颠，下瞰南州数点烟。海外忽来玄鹤驾，人间重见白云篇。\n行藏玉雪谁相染，咳唾珠玑并可传。不向山林瞻气象，岂知台省有神仙。"
        },
        {
            "标题": "白芍药",
            "作者": "顾璘",
            "内容": "绣幄千金种，朱门百宝阑。一枝烟月影，偏耐道人看。"
        },
        {
            "标题": "咏幻住庵辛夷花寄袁尚之",
            "作者": "顾璘",
            "内容": "野寺春风二月馀，辛夷著花红锦舒。诗人梦把一采笔，佛海幻出秋芙蕖。\n芳菲宛入右丞坞，馨香儗载灵均车。明年欲棹酒船去，袁宏雅兴终何如。"
        },
        {
            "标题": "白羊口清泉次周太仆",
            "作者": "顾璘",
            "内容": "碧涧清泉映地来，黄尘白草向人开。澄心不乱秋云色，照影还牵独客哀。\n曾洗甲兵清朔漠，拟浮舟楫望蓬莱。赋诗亦有临流兴，揽辔惭非跃马才。"
        },
        {
            "标题": "宗伯邵公寿藏诗四首 其三",
            "作者": "顾璘",
            "内容": "前山石盘纡，后岭秀不如。龟龙奠经纬，松柏守门闾。\n邱中旷以奥，结构千载居。下置青玉几，上覆白云庐。"
        },
        {
            "标题": "柏屏",
            "作者": "顾璘",
            "内容": "壁立青玉屏，下见古柏根。相怜岁寒叶，郁作苍云屯。贞姿洗霜雪，老气横乾坤。名园非此种，谁可当君门。"
        },
        {
            "标题": "半山亭",
            "作者": "顾璘",
            "内容": "云为衣履石为梯，白日青虚步可跻。天近祗疑三界合，烟开浑见四方低。寒松挂雪明前嶂，瀑水轰雷下别溪。早晚台端捐佩去，诛茅来与道人栖。"
        },
        {
            "标题": "拟宫怨 其四",
            "作者": "顾璘",
            "内容": "汉皇宫殿月明时，曾侍宸游百子池。舞马登床春进酒，盘龙衔烛夜观棋。\n御前却辇言无忌，众里当熊死不辞。旧恨飘零同落叶，春风空绕万年枝。"
        },
        {
            "标题": "丹泉歌赠顾生",
            "作者": "顾璘",
            "内容": "葛翁炼药吴山巅，丹砂入井流丹泉。洞门一闭绿苔灭，至今宝气横青天。\n山人筑室幽涧东，飞泉洒壁秋霞红。饮之不饥复不渴，碧眼渐换为方瞳。\n买药金陵未归去，月明猿鹤空延伫。束取阴符向白云，烧丹直傍泉飞处。"
        },
        {
            "标题": "苕溪同刘西安元瑞话旧并棹至武林港别去 其一",
            "作者": "顾璘",
            "内容": "念子苕溪上，孤舟远过从。去乡身万里，对酒意千重。\n岁计看秋稼，离心寄晓钟。柴荆期白首，何日定行踪。"
        },
        {
            "标题": "午日以杏实榴花馈开府谭公",
            "作者": "顾璘",
            "内容": "蜜脾已酿东林杏，腥血仍妆后苑榴。莫道端阳浑寂寞，也脩时令荐王侯。"
        },
        {
            "标题": "哀摄泉居士三首 其三",
            "作者": "顾璘",
            "内容": "感激投胶契，酸凄属纩言。白头馀积恨，黄壤誓酬恩。\n往事成今古，交情接子孙。独怜孤凤羽，能慰九泉魂。"
        },
        {
            "标题": "红梅素帐",
            "作者": "顾璘",
            "内容": "皎皎吴绫雪莹，累累梅蕊红殷。五夜瑶台素月，千群玉女朱颜。"
        },
        {
            "标题": "碧溪",
            "作者": "顾璘",
            "内容": "落落高梧阴，俯瞰寒流碧。微云过疏雨，秋容淡无迹。鱼游绿藻晴，鸟下青芜夕。兴至每垂纶，歌罢还岸帻。渔父两三人，时来共争席。"
        },
        {
            "标题": "汪中丞乃子子睿秀才持西湖图索赋长句",
            "作者": "顾璘",
            "内容": "同人昔汎西湖水，锦缆牵船镜光里。云雾难穷夹岸山，楼台乱拥前朝寺。\n吹箫夜登保叔楼，青林明月影倒浮。远窥天竺西方景，近指蓬莱东海游。\n当庭挥翰疾如雨，簿书不得妨歌舞。风流苏白疑可招，意气雷陈暗相许。\n鸾鹄分飞西复东，尊酒放歌难再同。汪生提画忽示我，伫立感叹怀高风。\n看生豪气吞四方，转眼便登冰玉堂。承家节操岂相忝，东人歌颂长洋洋。\n穷岩旧诗如可识，为掬湖波洗苔壁。"
        },
        {
            "标题": "题宜男便面寄朱铭甫二首 其一",
            "作者": "顾璘",
            "内容": "宜男照耀后庭春，笑杂兰芽插鬓唇。良夜绣帷传吉梦，双双抱送玉麒麟。"
        },
        {
            "标题": "题宜男便面寄朱铭甫二首 其二",
            "作者": "顾璘",
            "内容": "北堂灵草忘忧种，南省尚书积庆家。欲颂螽斯歌子姓，试开纨扇数丛葩。"
        },
        {
            "标题": "重别行送李川甫还沔南兼讯李献吉",
            "作者": "顾璘",
            "内容": "长安道上春雪飞，薄暮逢君疑是非。摇鞭驻马一相问，雪花乱点白鹇衣。\n江海茫茫重相见，客舍张灯促青宴。愁兼别泪堕金尊，漏转寒更涩银箭。\n君今三十方少年，秋云刷羽抟云天。簪裾色动麒麟殿，词赋声倾玳瑁筵。\n沔南作牧殊辛苦，抱哺黔黎一万户。近闻四岳举循良，须知黄霸先台辅。\n楼船吹篴汉江流，乘月经过黄鹤楼。往时崔颢题诗处，复见新句淩高秋。\n嗟予垂老气凋朽，天台峥嵘亦何有。寂寞桃花何处吟，纵横豺虎空奔走。\n送君将归旧思翻，怅望南云回白首。倘过夷门见李白，问渠诗兴春多否。"
        },
        {
            "标题": "同文徵仲赠许隐君",
            "作者": "顾璘",
            "内容": "一别西湖今几秋，重摇兰棹伴君游。碧山楼阁悬明镜，压尽东南数十州。"
        },
        {
            "标题": "同鲁南祝禧寺结夏八首 其三",
            "作者": "顾璘",
            "内容": "身住清凉界，那知有郁蒸。蒲纤梳翠发，瓜冷嚼红冰。\n病退生为我，家忘味近僧。老禅麾麈尾，时见落青蝇。"
        },
        {
            "标题": "瓜洲江眺二首 其二",
            "作者": "顾璘",
            "内容": "日峤攒红树，云湍拥碧沙。春生江有色，地尽水无涯。\n虚阁归晴望，深杯领物华。乱山西去好，隔岸认吾家。"
        },
        {
            "标题": "閒居四首 其三",
            "作者": "顾璘",
            "内容": "城郭秋阴袭苧袍，林园稀到长蓬蒿。蟏蛸傍树生罗网，野鹤临池惜羽毛。\n年长渐惊朋辈少，形枯真悔簿书劳。追欢未断清尊酒，左手犹堪擘蟹螯。"
        },
        {
            "标题": "柳山诸诗八首 其四 熙熙亭",
            "作者": "顾璘",
            "内容": "亭下涧水清，亭上高云浮。鱼鸟各有托，遂此岩居幽。\n虑澹已忘遣，境空复何求。相期碧草色，共对苍山秋。"
        },
        {
            "标题": "禽言六首 其二 不如归去",
            "作者": "顾璘",
            "内容": "置酒高堂，佳殽且庶。白日未晡，有狂者倨。我性亶愚，惧不我与。\n不我与，将必有处。不如俛首，及昼归去。"
        },
        {
            "标题": "湘南二月大雪戏作春雪歌 其一",
            "作者": "顾璘",
            "内容": "桂岭长年冬郁蒸，湘江今岁积春冰。北人饮酒歌黄竹，愁杀桃花与葛藤。"
        },
        {
            "标题": "采桑子 其一 甲戌正月十三夜风雨作",
            "作者": "顾璘",
            "内容": "华灯光射银屏影，斗起春光。月转回廊。罗绮风飘满路香。"
        },
        {
            "标题": "采桑子 其二 甲戌正月十三夜风雨作",
            "作者": "顾璘",
            "内容": "春城箫鼓无端闹，说近元宵。华烛高烧。偏对良辰更寂寥。"
        },
        {
            "标题": "残腊书怀复殷文济",
            "作者": "顾璘",
            "内容": "江上故园松菊荒，归来高卧旧茅堂。颇怜脩竹新移雨，遂有疏梅迥破霜。\n原宪岂知贫是病，陶潜元倚醉为狂。肯携棋局时相访，未乏清风助晚凉。"
        },
        {
            "标题": "紫霄太子岩",
            "作者": "顾璘",
            "内容": "王子炼神鼎，乃逃高岩居。金银结真气，天人传玉书。\n磨针悟志苦，插梅知化殊。千乘虽云贵，九霄乐有馀。\n长令电露子，怅望龙鸾车。"
        },
        {
            "标题": "都下送史禹臣赴南台",
            "作者": "顾璘",
            "内容": "草深洲渚郁蒸天，南客移舟晓涨前。庭下学诗怀往日，台中持简及芳年。\n家支月俸供调膳，手采乡风进奏笺。为说里门诸父老，竞看车马过升仙。"
        },
        {
            "标题": "常山道中 其二",
            "作者": "顾璘",
            "内容": "迢递常山道，千岩落木风。客程忧患里，秋色乱离中。\n问俗嗟生理，逢人说战功。伤心乌桕叶，默默不禁红。"
        },
        {
            "标题": "送鲊孟侍御孟有歌罢无鱼之句因嘲之",
            "作者": "顾璘",
            "内容": "广文今在桂林居，徒壁曾无担石储。我儗封筒遥送鲊，君毋弹铗更歌鱼。"
        },
        {
            "标题": "郴州十三夜试灯",
            "作者": "顾璘",
            "内容": "今夕何夕春灯明，此乡何乡非我城。物华满眼各殊态，月色映阶无限情。\n梅花乍逢已烂熳，萱草欲发初分明。却忆故园诸酒伴，锦屏围夜坐吹笙。"
        },
        {
            "标题": "避洞庭取道安乡山行自嘲",
            "作者": "顾璘",
            "内容": "宗悫破浪思长风，而我取道行山中。人间祸福岂自料，古人意气真豪雄。\n何不高挂十幅篷，飞桡直渡冯夷宫。岳阳楼前望夏口，月明吹笛楚江东。"
        },
        {
            "标题": "喜雨柬东邻陈叟",
            "作者": "顾璘",
            "内容": "草阁平池细点分，柴门杂树乱声闻。游龙倒吸沧江水，舞鹤低翻紫阜云。\n田舍病来怀稔岁，山瓶喜极判沈醺。莫欺老手扶犁怯，荷策驱牛未让君。"
        },
        {
            "标题": "赠枢使李竹坡四首 其四",
            "作者": "顾璘",
            "内容": "垂老东藩长，官联复对君。交亲方有数，勋业更超群。\n气压麒麟阁，春生虎豹军。吾方栖退舍，端坐羡风云。"
        },
        {
            "标题": "赠枢使李竹坡四首 其二",
            "作者": "顾璘",
            "内容": "薇垣参下列，枢府喜同升。迹忝双龙起，才看一鹗腾。\n诸侯趋紫绶，直道引朱绳。独立将军树，谦光众口称。"
        },
        {
            "标题": "赠枢使李竹坡四首 其三",
            "作者": "顾璘",
            "内容": "忆遂楼船后，朝天上赤墀。衣冠同拜舞，殿陛借光仪。\n击楫春江稳，投壶夜漏迟。往来行乐意，披豁慰支离。"
        },
        {
            "标题": "赠枢使李竹坡四首 其一",
            "作者": "顾璘",
            "内容": "台郡论交日，青云属望劳。韬钤顾荣扇，契合吕虔刀。\n王事输肝胆，军容肃羽旄。每从公退处，杯酒接风骚。"
        },
        {
            "标题": "清旷亭酌酒同许隐君赠别臧子明进士春试",
            "作者": "顾璘",
            "内容": "卧病空山孤草亭，玉人高驾扣岩扃。开樽胜地临千嶂，挥麈清风倒六经。\n三月杏园看走马，几年书阁照囊萤。丈夫事业须强健，羡尔登朝两鬓青。"
        },
        {
            "标题": "通城山中赴岳阳",
            "作者": "顾璘",
            "内容": "本作观风使，何辞度坂行。干旄惟帝命，田野有民情。\n石出泉争响，林幽树漫生。那逢古召杜，罗列在连城。"
        },
        {
            "标题": "徐学士子容薜荔园十二首 其六 蔷微洞",
            "作者": "顾璘",
            "内容": "百丈蔷薇枝，缭绕成洞房。密叶翠帷重，秾花红锦张。\n对著玉局棋，遣此朱夏长。香云落衣袂，一月留馀芳。"
        },
        {
            "标题": "酬陈鲁南见寄青溪看月之作",
            "作者": "顾璘",
            "内容": "青溪明月引长唫，湘浦寒云滞客心。归思不堪枫叶尽，故情俱向楚江深。\n荒城寂历山当户，旧叶凋零鹊绕林。身世与君同未达，却怜霜鬓映疏襟。"
        },
        {
            "标题": "出靖州",
            "作者": "顾璘",
            "内容": "黄鹤秋云已隔年，五溪春色异风烟。池心溅墨生科斗，花血流红绽杜鹃。孤负江南挑菜会，了还天外挂弓缘。比来湿病全抛酒，且喜家贫省秫田。"
        },
        {
            "标题": "谢马户曹饮别桃花山下",
            "作者": "顾璘",
            "内容": "旗亭嘉树露华清，征马投南恋别鸣。十里壶觞劳晓饯，一川禾黍快秋成。\n桃峰路接烟霄色，石道风飘鼓角声。老卧东山空再起，了无分寸答苍生。"
        },
        {
            "标题": "初出岳阳期登岳有赋",
            "作者": "顾璘",
            "内容": "浮湘未了岳峰缘，梦寐烟霄二十年。问俗再游荆楚路，乘风须到祝融颠。神驰沧海看红日，路指朱陵上碧天。赤帝肯分宾友席，莫教云雨暗山川。"
        },
        {
            "标题": "除夕和边太常庭实",
            "作者": "顾璘",
            "内容": "守岁椒盘宴，欢然傍老亲。诵诗从稚子，分肉遍邻人。菽水惭三釜，柴荆寄一身。青灯能送喜，金蕊夜开频。"
        },
        {
            "标题": "于按察泉庄杂咏十四首 其九 远嶂",
            "作者": "顾璘",
            "内容": "窗中列远岫，傲杀谢玄晖。地是烟霞窟，身仍薜荔衣。"
        },
        {
            "标题": "五龙隐仙岩",
            "作者": "顾璘",
            "内容": "寻真极玄览，访古穷荒遐。载凌青虚界，遥扣洪厓家。\n往古列仙人，悉此炼丹砂。经台照白日，石洞空桃花。\n何时遂辟谷，漱齿来餐霞。"
        },
        {
            "标题": "和舜玉春日偶题",
            "作者": "顾璘",
            "内容": "小园泉石占清华，竹坞松堂静不哗。悬薄护寒藏橘实，曲池"
        },
        {
            "标题": "同刘考功送乃婿姚秀才毕婚还成都",
            "作者": "顾璘",
            "内容": "羊车掷果见潘郎，鸾镜同飞得孟光。采服辞家初作客，金屏移席并还乡。\n东游文物周京盛，西去风烟蜀道长。冰玉已看人共羡，门楣今更待君强。"
        },
        {
            "标题": "答蔡九逵新春旅怀见投一首",
            "作者": "顾璘",
            "内容": "把耒空山学治生，雪寒人静始归城。倏惊江槛新梅色，犹记春梁乳燕声。\n过眼岁华添老鬓，闭门交态任浮情。中郎好古翻多事，爨下仍听朽木鸣。"
        },
        {
            "标题": "拟夏日宫中行乐词（三首）",
            "作者": "顾璘",
            "内容": "雾縠云绡细欲无，倚风临水弱须扶。玉鱼疗渴辞盘露，纨扇伤秋对井梧。"
        },
        {
            "标题": "拟夏日宫中行乐词（三首）",
            "作者": "顾璘",
            "内容": "紫霄不与下方同，秋爽常回六月中。风羽对摇云母榻，冰池全浸水晶宫。"
        },
        {
            "标题": "奉次司马泾川张公打鱼短歌",
            "作者": "顾璘",
            "内容": "渔舟晓集澄江湾，设栅布网如重关。两曹分张鼓齐发，风雷簸荡波涛间。\n大鱼踉跄浮额鼻，挺叉入水喧群蛮。小鱼往往脱疏目，获少不怪阳侯悭。\n割鲜矠藁总民力，地利在余焉敢匿。载登鼎俎享群公，退食庶几无赧色。\n羡馀颇餍仆隶腹，细琐亦任渔人得。堪叹结绳遗祸阶，物命公然恣人食。\n南台司马初辞官，香粳细脍且加餐。倘闻涸辙遗枯鲋，更借西江万顷宽。"
        },
        {
            "标题": "游光禄史巽仲宅溪山不值光禄",
            "作者": "顾璘",
            "内容": "咫尺千峰聚，周回一水通。壶悬蓬阆界，槎犯斗牛宫。\n野竹排云碧，溪花傍雪红。无劳见安道，幽兴自难穷。"
        },
        {
            "标题": "赠北村路中丞赴晋阳",
            "作者": "顾璘",
            "内容": "路公廊庙器，特达莹圭璋。学道出邹鲁，雕文陋班扬。\n举政必王道，岂随俗士行。手挈万黔首，盎然履虞唐。\n初提北门钥，燕冀尘不扬。再拥南邓麾，按堵清四疆。\n天子爱雄才，三命迁晋阳。譬如大旱雨，所至民悦康。\n韩范在边重，何如立朝堂。谋国有深意，中外非公量。"
        },
        {
            "标题": "代范祖教酬朱青州",
            "作者": "顾璘",
            "内容": "海内朱轮俱赫奕，下贤谁是信陵君。能将直节全元亮，肯以私交负孺文。\n古道分明如皎日，世情翻覆祇浮云。酬恩独有诗堪寄，极目青齐雁影分。"
        },
        {
            "标题": "登清凉寺后西塞山亭四首 其三",
            "作者": "顾璘",
            "内容": "山阁难禁宋玉悲，六朝遗恨满残碑。青山自拥蟠龙势，玉树空传落燕词。\n寒节授衣伤老大，醉乡随钟愧支离。歌筵舞妓非前代，文采风流又一时。"
        },
        {
            "标题": "登清凉寺后西塞山亭四首 其四",
            "作者": "顾璘",
            "内容": "剑化人亡有故城，东来海气带龙腥。烟花楼阁三千界，锦绣河山百二形。\n老托神京堪自隐，醉眠秋涧不知醒。长江只在朱阑外，莫遣哀歌动杳冥。"
        },
        {
            "标题": "寄许州七弟瑮",
            "作者": "顾璘",
            "内容": "千官扈从羡能文，谪牧新声天下闻。落魄吾家苏季子，风流南郡小冯君。鱼龙路怯黄河险，鸿雁声愁碧海分。莫上吹台瞻越峤，五湖回首隔重云。"
        },
        {
            "标题": "登清凉寺后西塞山亭",
            "作者": "顾璘",
            "内容": "晚上高亭对落晖，万山寒翠湿秋衣。江流一道杯中泻，云树千门鸟外微。古寺频来僧尽老，重阳欲近蟹争肥。霜枫恶作萧条色，故弄残红绕客飞。"
        },
        {
            "标题": "登清凉寺后西塞山亭四首 其一",
            "作者": "顾璘",
            "内容": "霄汉秋高烟雾开，旧京西望一登台。皇居迥映钟陵起，海水遥吞鹊镇来。\n半岭颠风频落帽，孤亭斜日更衔杯。乾坤转盻皆陈迹，况复浮生白发催。"
        },
        {
            "标题": "行汉水堤上大似秦淮风景因念俞鲁用之亡",
            "作者": "顾璘",
            "内容": "汉江江上玩晴波，恰似秦淮月下过。归去扁舟载箫管，谁人复唱采莲歌。"
        },
        {
            "标题": "登华岩",
            "作者": "顾璘",
            "内容": "花岩久不至，脩竹倏满岭。息驾大观堂，尘目快秋骋。\n短衣陟中峰，仄见西日影。天低雕鹗近，云重松杉冷。\n列嶂难为雄，长江不知永。牛山亦下对，楼观缀佳景。\n庄严侈象教，喧卑薄人境。扪萝步兢兢，憩石心耿耿。\n它生果无因，兹游固何幸。风林忽暮钟，谡谡动深省。"
        },
        {
            "标题": "登茅山三峰四首 其四",
            "作者": "顾璘",
            "内容": "东南佳气拥三山，台殿参差指顾间。福地岩峦天下胜，神君笙鹤夜深还。\n林衔落照秋仍丽，人对寒云意转閒。晚下前峰明月起，更临幽涧弄潺湲。"
        },
        {
            "标题": "登茅山三峰四首 其二",
            "作者": "顾璘",
            "内容": "迢遰三峰得峻跻，到宫唯见众山低。天池水碧苍龙伏，岩树风高白鹄栖。\n云际瑶坛开日月，林间丹井隐虹霓。仙人只在华阳境，松叶桃花咫尺迷。"
        },
        {
            "标题": "登茅山三峰四首 其一",
            "作者": "顾璘",
            "内容": "上界灵宫悬碧落，层峦飞步蹑彤霞。尘身乍礼金银阙，天路疑逢龙虎车。\n三洞南盘通海峤，五云西拱见京华。清游胜览欢无极，却叹人间日易斜。"
        },
        {
            "标题": "登茅山三峰四首 其三",
            "作者": "顾璘",
            "内容": "头白游山恨已迟，遍寻灵迹慰幽期。云根变幻阴晴石，海眼潜通霹雳池。\n绝壁传觞临过鸟，深林炊黍茹生芝。踟踌陵谷伤今古，不见前朝宰相碑。"
        },
        {
            "标题": "曲林歌赠曹君时范十首 其二",
            "作者": "顾璘",
            "内容": "大茅峰头多白云，谁能持取赠东君。高车驷马当年事，海思霞情后代闻。"
        },
        {
            "标题": "与田司封雅论呈王考功",
            "作者": "顾璘",
            "内容": "世路多曲径，人命有定录。野鸟乱雌雄，塞马分倚伏。\n徒驰烈士心，讵厌小人腹。颓颜感秋蒲，逆境伤暮鵩。\n采药怀名山，栖衡念空谷。晔晔紫芝饵，飘飘绿荷服。\n桃花夹门生，兰叶依井覆。焚香讽灵言，酌醴延静福。\n遥迎老君牛，永辟留侯谷。玄契属君启，雅志匪予独。\n为讯王子乔，何年谢微禄。"
        },
        {
            "标题": "东园分菊苗有作",
            "作者": "顾璘",
            "内容": "解带理荒圃，及兹春雨馀。丛菊被嘉泽，芳苗郁以舒。\n伐根辨众色，间植周前除。汲涧沃新壤，秉锄散故苴。\n匪惜悁勤意，爱尔气清殊。秋华既幽靓，夏叶亦扶疏。\n霭霭轩楹侧，颇慰陶潜居。"
        },
        {
            "标题": "寄广信朱太守亨之",
            "作者": "顾璘",
            "内容": "南州腰笏始经年，美政相传过昔贤。洞寇买牛捐带剑，野人无吏索租钱。\n霜前禾黍孤城雨，月下弦歌万井烟。惭愧樗材亦何用，皇恩又遣到湘川。"
        },
        {
            "标题": "和罗女文悼妾二首 其二",
            "作者": "顾璘",
            "内容": "水榭花台失旧踪，新秋风雨罢芙蓉。也知尤物终先坏，恨杀倾城不再逢。\n堕泪难禁团扇赋，埋愁空起若堂封。魂归莫向家乡去，楚水淮山一万重。"
        },
        {
            "标题": "和罗女文悼妾二首 其一",
            "作者": "顾璘",
            "内容": "斗帐红罗杂组裯，阳台云散梦无由。灵飞月殿仙为侣，鬼落星宫命见仇。\n金屋旧恩何处所，银河秋望此生休。欲知清夜伤心地，画烛烧残独倚楼。"
        },
        {
            "标题": "武冈道中雨二首 其一",
            "作者": "顾璘",
            "内容": "界石记州名，旗亭报客程。山行频陟降，春雨易阴晴。\n树引荒涂直，花撩客眼明。蛮方行欲捲，翻忆武昌城。"
        },
        {
            "标题": "武冈道中雨二首 其二",
            "作者": "顾璘",
            "内容": "风狂花片轻，春事恼閒情。急雨潜鱼起，新雷乳鸭惊。\n浮生悲代谢，大造剧生成。笑断杯中物，来干身后名。"
        },
        {
            "标题": "秋日寻城东诸山颇历深险得诗八首 其四",
            "作者": "顾璘",
            "内容": "鼎邑元当万方会，桥山今集百灵朝。宫城抱日云常绕，陵树擎霜叶后凋。\n衰晚空林从坐卧，太平深谷有歌谣。此中合共渔樵老，丛桂淮南莫更招。"
        },
        {
            "标题": "陆子潜子远携酒过宿赠一首",
            "作者": "顾璘",
            "内容": "二陆吾邦秀，携壶问草亭。醇醪雨中醉，寒烛夜深青。\n宝气腾双璧，人伦赡六经。坐馀玄论洽，倾耳为君听。"
        },
        {
            "标题": "十三夜试灯和南原",
            "作者": "顾璘",
            "内容": "画障银灯照夜初，月华如雪满庭铺。烟横庵陌迷行马，春入池塘起睡凫。\n文雅风流仍旧社，太平恩泽在皇都。祇惭胜日淹佳客，除却清欢一事无。"
        },
        {
            "标题": "题罗侍御所藏周必都古松障",
            "作者": "顾璘",
            "内容": "昔年我登柱史堂，古松画障何昂藏。樛枝从容豸角劲，霜皮错落龙鳞苍。\n不知墨干凡几尺，气势直欲凌云长。移床盘桓坐其下，六月不热回清凉。\n毕宏韦偃骨已朽，乃有周老传芬芳。祇疑画手太奇崛，人间无此真栋梁。\n昨经南湘湘水曲，夹道万株俱突兀。根老居人忘岁年，阴深过客逃炎燠。\n郡斋正当苍翠中，三岁捲帘看不足。鹳鹤秋栖不敢定，猿猱夜度愁还哭。\n有时枕书相对眠，宛在君家画图宿。君今作牧向东鲁，泰山大夫更奇古。\n我诗恐未尽君意，请君自作乔松谱。"
        },
        {
            "标题": "赠马督府",
            "作者": "顾璘",
            "内容": "将军美白皙，朗然玉山行。胸填六韬书，胆气森纵横。\n往年镇幽朔，军令肃且明。弯弧插白羽，破的矜骁腾。\n设伏杀强虏，开边广屯营。犬羊悉败北，咋指逃榛荆。\n太行竟为险，巀嶪亘长城。千秋屏翰地，再见李乐生。\n时平纳虎竹，袖手居留京。读书不出户，缓带含馀情。\n调笑射杨叶，猿猱屡号惊。云间鹙鸧羽，往往落虚抨。\n把酒登凤台，北望烟云平。醉拔龙剑舞，绣涩鬼血青。\n颇闻燕赵士，踊跃思雄名。朅来拜新诏，起握南府兵。\n骅骝试按辔，无乃枉其能。近者居延塞，烽火剧流星。\n天子日侧席，筹策劳公卿。君今谒丹陛，嵩呼致忠诚。\n何不请长组，奋臂抗先旌。蛇矛耀白雪，直捣单于庭。\n丈夫贵许国，退逊非豪英。子仪伏回纥，充国制先零。\n岂必待擐甲，折冲由先声。畸人卧山谷，十载怀相倾。\n簪盍虽云乐，所希王国宁。"
        },
        {
            "标题": "登高丘而望远海",
            "作者": "顾璘",
            "内容": "登高而望远，不见天地端。日月互上下，东西如跳丸。长风自何起，瀛海翻波澜。六鳌正抃舞，五岳无时安。恍惚青天中，仙人跨飞鸾。邀我谒帝室，金门郁盘桓。青龙对人怒，玉女倾笑欢。彷徨返路故，北斗方阑干。坐地仰天叹，三日不能餐。"
        },
        {
            "标题": "登高丘而望远海",
            "作者": "顾璘",
            "内容": "豋高而望远，不见天地端。日月互上下，东西如跳丸。\n长风自何起，瀛海翻波澜。六鳌正抃舞，五岳无时安。\n恍惚青天中，仙人跨飞鸾。邀我谒帝室，金门郁盘桓。\n青龙对人怒，玉女倾笑欢。彷徨返故路，北斗方阑干。\n坐地仰天叹，三日不能餐。"
        },
        {
            "标题": "闲居对雨忆钦佩",
            "作者": "顾璘",
            "内容": "山馆雨声鸣不休，空阶野泉交互流。已思吏散得高枕，无奈花发增烦忧。\n风波中座忽反覆，乡关在望空夷犹。安得王郎共促膝，一写幽抱登江楼。"
        },
        {
            "标题": "登卧龙山阁",
            "作者": "顾璘",
            "内容": "飞阁凌空爽气清，半岩栏槛压高城。天分岳镇千峰合，海坼江湖万派明。\n共喜泛霞来送酒，便须乘月坐吹笙。仙人宛在金银阙，不见秦皇石路成。"
        },
        {
            "标题": "登岘首",
            "作者": "顾璘",
            "内容": "岘首瞰长江，高深属遥睇。两仪拓雄观，况值风日霁。\n水浅别洲渚，林寒出松桂。旷然洽今欢，遑以悼先逝。\n羊公经世人，兴怀局千岁。立德竟长泯，长闻泣遗惠。"
        },
        {
            "标题": "登祝融峰宿上封寺 其二",
            "作者": "顾璘",
            "内容": "芒屩桃筇踏紫岑，蔚蓝天外快幽寻。烟霄逼近星临大，海色微茫日出深。\n下界俯看惟一气，浮名回首澹无心。神仙总谓非灵骨，岩穴真看敞素襟。"
        },
        {
            "标题": "登祝融峰宿上封寺 其一",
            "作者": "顾璘",
            "内容": "人间长望祝融峰，天上今登赤帝宫。山势总朝星极北，海门遥见日华东。\n清严辛借千林雪，浩荡真披万里风。莫笑题名岩石畔，高情聊尽百年中。"
        },
        {
            "标题": "登祝融峰宿上封寺 其三",
            "作者": "顾璘",
            "内容": "冰雪高岩树半残，罡风侵夜不胜寒。斋临老衲翻经石，步上仙人礼斗坛。\n望远正须峰万丈，探奇何惮路千盘。清欢窃荷皇天惠，强健衰年最所难。"
        },
        {
            "标题": "进士蒋君养孚会余天柱峰下授宗伯公移",
            "作者": "顾璘",
            "内容": "仙山高处幸逢君，缥缈宫袍五色云。身到峰头金殿里，手持天上紫泥文。\n诗成似有神灵助，境胜休传俗客闻。好取姓名深篆刻，长令岩壑借清芬。"
        },
        {
            "标题": "去年予谪湘源朱升之副使以二诗寄慰兹闻升之调按滇南凄然奉答 其二",
            "作者": "顾璘",
            "内容": "曾摇彩笔歌天马，更借单车访碧鸡。栈道西盘秦塞险，滇池东压楚宫低。\n行台日月无来信，世路风波少定栖。莫向空山求薏苡，马援祠庙使人悽。"
        },
        {
            "标题": "游三竺后暮泛西湖归城呈汪按察",
            "作者": "顾璘",
            "内容": "风度疏钟出万山，天成楼阁挂岩间。松林落日晖晖白，石涧幽花细细斑。\n脩竹禅房堪载酒，乱峰云树暂怡颜。兰舟荡漾西湖水，怅望严城暮始还。"
        },
        {
            "标题": "点绛唇 元日阴",
            "作者": "顾璘",
            "内容": "残雪明阶，扑帘微雨东风峭。狐裘貂帽。可信春曾到。"
        },
        {
            "标题": "咏扇画寄诸故人八首 其二 咏山水寄易后斋进士",
            "作者": "顾璘",
            "内容": "故乡宛如昨，近郭多池台。一别同心侣，无因数往来。"
        },
        {
            "标题": "忧旱二首 其二",
            "作者": "顾璘",
            "内容": "野人遗世虑，水旱独关渠。垤鹳鸣何验，江龙饮亦虚。\n田畴堪一哭，祷祀竟何如。夜坐看星月，临风益叹歔。"
        },
        {
            "标题": "蝶恋花 舟雨",
            "作者": "顾璘",
            "内容": "画舫轻摇风外橹。带雨声微，乍似新莺语。午梦遥随江燕去。\n醒来尚绕青枫浦。"
        },
        {
            "标题": "和张水部杂咏八首 其八 鱼陂",
            "作者": "顾璘",
            "内容": "朝衔新藻游，暮托淤菹息。幸无涸辙忧，不望监河泽。"
        },
        {
            "标题": "疏帘淡月 攸县冬至风雨",
            "作者": "顾璘",
            "内容": "深沈台院，独自在他乡，怕逢佳节。春尽离家忽地，一阳时月。\n雁书不到衡阳外，盼关山、几多重叠。满城寒雨，一庭衰草，助人愁切。\n想儿女、家园欢笑，道而翁拥旄，持节体国。勤民揭天勋业。\n吾衰不似当年矣，对大川、怅无舟楫。竹篱茅舍，不如归去，当家温热。"
        },
        {
            "标题": "东郊田园（四首）",
            "作者": "顾璘",
            "内容": "刈麦思时旸，分苗望时雨。彼苍于农人，迁就亦良苦。好雨从东来，原田白丱丱。老稚荷蓑出，绿缛纷可睹。引耜骧且鸣，余欢及家牯。连岁荒负租，颇遭官长怒。今幸占有年，且愿给公赋。絮酒兼灸鸡，殷勤祝猫虎。¤"
        },
        {
            "标题": "东郊田园（四首）",
            "作者": "顾璘",
            "内容": "散步龙山麓，石马高嶙峋。芜没野田侧，行列不复陈。不知何代墓，感叹为沾巾。慨昔六代交，紫宫架天津。虎斗尽英辟，鹰扬皆贵臣。回眸耀白日，吐气贯青旻。见者恒辟易，况敢托交亲。讵知百世下，骨肉化飞尘。樵牧无人禁，姓名亦已湮。念此返田舍，秫酒正芳醇。倾壶且一醉，兀兀忘吾身。"
        },
        {
            "标题": "东郊田园（四首）",
            "作者": "顾璘",
            "内容": "出门见青山，幽意日潇洒。修竹绕舍东，流水在田下。衣冠不须着，犁锄亦时把。日与山翁游，礼貌乐疏野。风俗重时令，相邀作乡社。浊醪满浮蚁，蛙鱼剖新鲊。交酬各酩酊，至乐绝无假。长笑宇宙间，谁是忘形者。¤"
        },
        {
            "标题": "古意送蒋中丞抚赣州 其三",
            "作者": "顾璘",
            "内容": "直道易摧折，烈士匪阿亲。志义苟不达，抱关甘隐沦。\n往昔股肱宰，吐哺接贤人。所以风云气，长随龙虎身。\n四岳举明圣，天下称尧仁。鲍公进仲父，齐桓霸图新。\n圣朝理文化，群材登凤麟。东方列城士，承风望车尘。\n愿公广末照，勿弃舆台臣。"
        },
        {
            "标题": "夕阳同王礼部陈太仆过东山僧房",
            "作者": "顾璘",
            "内容": "落日过山寺，怀贤伤古今。谢公去已久，渌水歌声沈。\n云壑延高驾，风林净夏襟。倾杯莫愁晚，明月在东岑。"
        },
        {
            "标题": "东郑生",
            "作者": "顾璘",
            "内容": "图史聊足娱，胡为苦多营。经旬谢宾客，春草当门生。白发午未栉，青山时独行。萧萧树上瓢，莫与风俱鸣。"
        },
        {
            "标题": "寄题张希孟都阃隐居四首 其三 东溪",
            "作者": "顾璘",
            "内容": "山夹回溪抱日流，荷花百里锦云浮。人间掷却黄金印，长破苍烟弄钓舟。"
        },
        {
            "标题": "楚歌二首 其二 洞庭君",
            "作者": "顾璘",
            "内容": "坎坎兮击鼓，望君山兮屡舞。陈烦辞兮仰空，渺夫君兮何所。\n波四漫兮汤汤，会百川兮同量。津无梁兮不可以涉，测地弥广兮度天愈长。\n驾兰桡兮扬桂旗，飘风起兮又汩之。浮余瓠兮水际，理余佩兮川湄。\n众纷纭兮磔肥牛，顾玄醴兮增余羞。陟虚坛兮伫立，徒终岁兮离忧。"
        },
        {
            "标题": "赠苏州教授钱宏甫二首 其二",
            "作者": "顾璘",
            "内容": "苏湖教法胡安定，汉代醇儒董仲舒。组绣空文麾旧习，虚无高论大新书。"
        },
        {
            "标题": "独漉篇",
            "作者": "顾璘",
            "内容": "独漉独漉，水多泥滑。泥滑道阻，伤我车毂。持膏作烛，将以照夜。虚花掩光，不逮槃下。猛虎在山，百兽畏威。陷阱三日，垂首诉饥。铁生矿中，人冶为器。剑负威神，锤则委地。男儿生身，万事纲纪。突梯无施，不如女子。"
        },
        {
            "标题": "和答同年朱君佐邦伯二首 其一",
            "作者": "顾璘",
            "内容": "四方纲纪日，夫子耀龙光。小试关民社，高才失庙廊。\n风严松力劲，草盛豆苗荒。耿耿循良传，千秋数赵张。"
        },
        {
            "标题": "独吟 其一",
            "作者": "顾璘",
            "内容": "湘浦孤舟玉露寒，戌楼鸣鼓烛花残。青云怅望孙弘阁，白首飘零子夏冠。\n秋梦过家惟伏枕，月华临水独凭栏。参差欲就淮南隐，已见山中桂树团。"
        },
        {
            "标题": "试院独坐感怀",
            "作者": "顾璘",
            "内容": "浃旬限清禁，劳形理贤罗。南檐白日影，入室渐已多。\n轻葛不可御，秋风振庭柯。蹇予寡筹策，五马临大河。\n仰怀保釐忧，俯惭来暮歌。生身匪金石，岁月犹惊波。\n悠悠阅晨夕，郁郁将奈何。"
        },
        {
            "标题": "出蒲圻饮廖学士山庄留赠",
            "作者": "顾璘",
            "内容": "云峰缭绕午桥庄，学士邀宾坐草堂。细指江山论气槩，久瞻星斗焕文章。\n青霞覆道干旄润，丹桂飘庭语笑香。大石岩岩堪下拜，野人休讶米公狂。"
        },
        {
            "标题": "度枫木岭",
            "作者": "顾璘",
            "内容": "初谓山拂天，飞鸟不可度。逡巡蹑危磴，乃即我行路。百折频攀援，十步九回顾。高林忽在下，衣襟有云雾。倒景犹照人，平地黯将暮。方当日月过，似可捉乌兔。飞瀑如天河，所少鹊成渡。东北望故乡，江流莽倾注。长风动万里，独立难久伫。"
        },
        {
            "标题": "玉虚岩",
            "作者": "顾璘",
            "内容": "九渡越清涧，七盘转层厓。高树落馀雪，阴壑青夏苔。\n云龛举步险，风穴流音哀。方隅问屡眩，昏旦候莫谐。\n路尽益岑寂，俗驾何因来。"
        },
        {
            "标题": "对雨 其三",
            "作者": "顾璘",
            "内容": "春睡起何迟，茆厨湿未炊。竹梢欹拂水，花片舞过篱。\n老病消浮念，迂疏冷旧知。独怜山郭雨，能与静相期。"
        },
        {
            "标题": "对雨 其二",
            "作者": "顾璘",
            "内容": "山迥雷声近，春深节气殊。江天云雾湿，林壑画屏纡。\n鸟困投檐户，溪狂掠坐隅。老夫不出户，无意问泥涂。"
        },
        {
            "标题": "对雨 其一",
            "作者": "顾璘",
            "内容": "密密春林雨，沈沈昼日云。阴阳随气序，膏泽自吾君。\n积水鸥凫下，条风草木欣。残躯胜耒耜，何敢废耕耘。"
        },
        {
            "标题": "舟次对月二首 其二",
            "作者": "顾璘",
            "内容": "孤舟明月好，春思结川云。岸煖桃花近，洲香杜若芬。\n良辰空作客，薄宦未离群。不分清辉隔，钩帘过夜分。"
        },
        {
            "标题": "对雪二首 其二",
            "作者": "顾璘",
            "内容": "孤城日落云垂幕，大地阳回雪舞花。采石江涛冰磈礧，蓬莱宫树玉横斜。\n清光恍彻三千界，朔气平侵十万家。半夜兔园宾客醉，拥炉挥翰气成霞。"
        },
        {
            "标题": "丽卿宅观灯席上赋",
            "作者": "顾璘",
            "内容": "美酒华灯乐此宵，词人高会庆清朝。条风累日春初动，明月千门雪半消。\n未许峭寒欺鹤氅，且传新曲度鸾箫。江南旧胜依稀在，罗绮尘香十二桥。"
        },
        {
            "标题": "衡台对雪有怀",
            "作者": "顾璘",
            "内容": "衡山吹雪散瑶华，且喜湖南岁事嘉。云暗高峰回旅雁，水寒平野噪饥鸦。\n殊方腊尽仍为客，好景情多倍忆家。江左故人金帐底，听歌谁肯念天涯。"
        },
        {
            "标题": "答谈舜耕卧病池馆见怀之作",
            "作者": "顾璘",
            "内容": "朋游苦星散，君今复多虞。抱痾忽经年，寄我空中书。\n青鸟翔云间，翩翩来旧都。岂不限江海，辛苦为谁踰。\n书言久契阔，欲往阻舟舆。芳尊湛桂醑，美人安可俱。\n明月遥相望，眷此两踟蹰。君昔战艺苑，有才敌相如。\n王门弃白壁，空谷生秋芜。唯馀东园石，不废高人娱。\n幽怀日已远，世网日已疏。天运谅有复，委心随卷舒。"
        },
        {
            "标题": "对雪二首 其一",
            "作者": "顾璘",
            "内容": "千峰急雪洒茅檐，久旱微阴冷亦堪。独赖诸公忧冻馁，不劳明主顾东南。\n高标一任寒梅得，馀润偏宜宿麦含。薄暮倚栏看絮舞，鬓丝相伴两鬖鬖。"
        },
        {
            "标题": "舟次对月二首 其一",
            "作者": "顾璘",
            "内容": "穆穆春宵月，沄沄春水流。直窥千尺下，寒影动琼楼。\n烟草迷晴渚，风花入夜舟。关山吹玉笛，遗韵渺生愁。"
        },
        {
            "标题": "和望之中丞春日对雪二首 其一",
            "作者": "顾璘",
            "内容": "春风拂拂自东开，春雪盈盈落凤台。江柳破寒先舞絮，宫花应候尽妆梅。\n霏微向日相矜媚，轻簿迎风却倒回。野老茅斋方卧稳，叩门休报大夫来。"
        },
        {
            "标题": "自嘉鱼挂帆归武昌三月晦日也",
            "作者": "顾璘",
            "内容": "蒲帆满驾顺流风，黄鹤楼台在眼中。柳色已经春候尽，城闉何啻故乡同。\n尘埃白发空奔走，岩谷苍生自困穷。万事关心无料理，漫芜瓜地国门东。"
        },
        {
            "标题": "春江词",
            "作者": "顾璘",
            "内容": "荏苒际韶景，缠绵结芳情。荡舟清江曲，云物丽波明。\n夹岸花齐发，间渚草新生。唼喋游鱼散，差池飞燕轻。\n名都胜侣集，终宴众欢并。衣香袭芳芷，酒影含飞英。\n陈词拟吴趋，选乐杂秦声。讵羡镜湖隐，匪矜龙池荣。\n乐莫斯会乐，白日且徐倾。"
        },
        {
            "标题": "答徐昌穀博士",
            "作者": "顾璘",
            "内容": "前年共饮燕京酒，高楼雪花三尺厚。酣歌彻夜惊四邻，世事浮沉果何有。一为法吏少书来，心结愁云惨不开。昨传学省移新籍，坐啸空斋日几回。"
        },
        {
            "标题": "暮雨登上方山",
            "作者": "顾璘",
            "内容": "暮踏孤峰雨，苍茫下界分。平湖铺大野，高阁挂行云。\n霜气明枫叶，天寒叫雁群。拟投僧舍宿，清梵夜堪闻。"
        },
        {
            "标题": "赋陈鹤飞来山房",
            "作者": "顾璘",
            "内容": "何年泰岳峰头石，飞落东溟海上沙。云气抟成丈人影，霞标开出隐侯家。"
        },
        {
            "标题": "同海阳舒教谕登湘山绝顶因赠别",
            "作者": "顾璘",
            "内容": "兀坐不快意，起登湘山头。九疑峥嵘忽到眼，洞庭湘浦遥争流。\n盘空苍磴路险绝，四月爽气疑清秋。波涛微茫指海南，彷佛十二仙人楼。\n欲行更止魂惕慄，声动河汉惊牵牛。舒君好奇更豪宕，攀援绝壁枝撑幽。\n拂拭苔花坐崖石，把酒长笑观潮州。下窥城郭弹丸小，但听两耳风飕飗。\n西瞻苍梧吊虞舜，满江泪竹湘灵愁。尉佗孤坟竟谁是，纷纷白草埋荒邱。\n忆昔楼船下南粤，连天雪甲横戈矛。祇今陵谷已非昔，况乃杨仆诸王侯。\n古今成败等翻掌，天地逆旅俱蜉蝣。与君且醉苍玉瓯，对面但喜莫复忧。\n明朝解缆灵川水，却望湘山思旧游。"
        },
        {
            "标题": "潇湘逢故人慢 过浏阳石洞岭",
            "作者": "顾璘",
            "内容": "山城晓发，正初阳微暖，宿雾方消。林涧路迢遥。爱云峰翠滴，霜叶红烧。\n旌旗宛转，又何知、步入丹霄。回望处、江湖满地，不禁烟浪滔滔。\n村墟远，几家烟火道迩来，闾阎生计萧条。试说向当朝。\n正海晏河清，雨顺风调。知他甚事，掇薪火、漫燎鬓毛焦。\n且休谈、观风设教，烦公少损征徭。"
        },
        {
            "标题": "下松厓岭入黔阳",
            "作者": "顾璘",
            "内容": "荒云莽苍石厓横，不见青松但有名。嗟来诛求贫到骨，肯容材木遂生成。"
        },
        {
            "标题": "凤仙花",
            "作者": "顾璘",
            "内容": "碧玉青楼女，盈盈妆粉红。不应试醮甲，翻令妒守宫。"
        },
        {
            "标题": "宫中词（四首）",
            "作者": "顾璘",
            "内容": "绮阁延朱夏，花阴昼漏长。研砂养蜥蜴，刺绣学鸳鸯。细字中官扇，奇熏外国香。午窗兰玉梦，惊起谢君王。"
        },
        {
            "标题": "宫中词（四首）",
            "作者": "顾璘",
            "内容": "复道通瀛海，周垣隐洞天。云随珠佩女，霞覆羽衣仙。秀艳疏丹粉，潜悲咽管弦。春风闲永巷，愁坐惜流年。¤"
        },
        {
            "标题": "游故相守溪公园亭",
            "作者": "顾璘",
            "内容": "丞相园亭旧数来，平泉花木后重栽。武陵桃花逶迤转，太华莲峰绰约开。\n月出众宾俱酩酊，云移高阁更徘徊。门墙惠泽思无尽，踏遍三槐树下苔。"
        },
        {
            "标题": "拟夏日宫中行乐词 其二",
            "作者": "顾璘",
            "内容": "玉面朱唇映月明，影娥池畔绕花行。夫容不耐凋残色，祇恐新凉一夜生。"
        },
        {
            "标题": "野亭公杂咏六首 其五 野圃",
            "作者": "顾璘",
            "内容": "植蔬既展甲，种豆复引苗。主人久不来，蔓草忽齐腰。\n微雨晓初霁，园丁载芟穮。剪草自剪草，慎勿伤良条。"
        },
        {
            "标题": "拟夏日宫中行乐词 其四",
            "作者": "顾璘",
            "内容": "天子宫中调五弦，南薰新曲万方传。向离一一遵尧典，解愠人人颂舜年。"
        },
        {
            "标题": "拟夏日宫中行乐词 其五",
            "作者": "顾璘",
            "内容": "九成台殿碧山陲，云雾寒交玉树枝。金舆归晚宵钟彻，和就岐王避暑诗。"
        },
        {
            "标题": "共泛东潭饯望之",
            "作者": "顾璘",
            "内容": "高人同野兴，移棹水西东。岸仄垂萝古，沙虚积蓼红。哀筝凄断壑，轻帻倚秋风。更有浮萍感，俱忘痛饮中。"
        },
        {
            "标题": "禽言六首 其三 姑恶",
            "作者": "顾璘",
            "内容": "姑兮我母，胡宁我虐。弗慎于仪，衅自下作。母也尔容，姑乃义合。\n上行其义，怨者归薄。是究是图，诚匪姑恶。"
        },
        {
            "标题": "古壮士歌",
            "作者": "顾璘",
            "内容": "山西壮士何才雄，虬须燕颔生英风。青春挟槊三边外，白昼探丸九市中。一身列侍麒麟殿，跨出龙驹万人羡。狐腋朝裁赵客裘，鹈膏夜淬吴王剑。生年十五事横行，肯学操觚记姓名？当衢贾勇万乘避，临危重义一身轻。田文鸡狗真余子，有足不曳春申履。眼前国士稍倾心，慷慨桥阴为君起。"
        },
        {
            "标题": "奉和总制陈公江西平贼诗 其二",
            "作者": "顾璘",
            "内容": "春风花发楚江西，犁鼻峰阴罢鼓鼙。已见妖狐青冢血，不辞归马锦障泥。\n东溟倒洗群方净，北斗高悬万象低。为喜洪钧开泰运，庙谟仍报定燕齐。"
        },
        {
            "标题": "奉和总制陈公江西平贼诗 其三",
            "作者": "顾璘",
            "内容": "南国同歌时雨施，丈人威德称行师。风云气胜旌旗转，日月功高带砺垂。\n金马史臣争点笔，杜陵辞客莫忧时。衣冠不改先朝乐，长捧龙光集凤池。"
        },
        {
            "标题": "奉和总制陈公江西平贼诗 其四",
            "作者": "顾璘",
            "内容": "白扇閒麾野翯翎，前军佳气贯台星。班超虎食元殊相，吕望鹰扬独暮龄。\n忠荩向天回太白，英雄于宝胜空青。从来康济关吾道，莫叹频年辙未停。"
        },
        {
            "标题": "奉和总制陈公江西平贼诗 其一",
            "作者": "顾璘",
            "内容": "柏府勋名冠两京，淮西还仗白旄行。登坛气色无群盗，报国谟谋有太平。\n万壑鼓鼙声震叠，五营刁斗令分明。纷纷骄将皆儿戏，岂识辕门节制兵。"
        },
        {
            "标题": "崔司成后渠精舍八首 其六",
            "作者": "顾璘",
            "内容": "开园非洛下，抱膝且隆中。出处关吾道，文章有至公。\n祗今瞻岳立，谁与叹途穷。一息图南翮，仍抟九万风。"
        },
        {
            "标题": "奉和总制陈公江西平贼诗 其五",
            "作者": "顾璘",
            "内容": "海岳分明属吐吞，太阿聊尔试盘根。江湖尽转澄清色，豺虎潜沾肃杀恩。\n凯奏金笳翻旧曲，功铭铜柱勒新痕。遥闻献馘龙楼下，赤羽雕戈丽午门。"
        },
        {
            "标题": "赠叶原静游雁荡归金陵兼呈大司马乔公",
            "作者": "顾璘",
            "内容": "汎览名山图，雁荡天下奇。天吴举蓬岛，乱掷沧海湄。\n巉岩老蛟脊，诘曲盘桃枝。攒峰蔽青冥，星斗昼陆离。\n灵湫倒银汉，六月飞寒澌。仙人隐洞府，玉简灵文垂。\n白石充糇"
        },
        {
            "标题": "观湖二首 其二",
            "作者": "顾璘",
            "内容": "七泽名何辨，三湘水既同。影摇坤轴动，形凿楚疆空。\n浩荡吞南徼，平成赖禹功。中流操楫者，破浪慎长风。"
        },
        {
            "标题": "观湖二首 其一",
            "作者": "顾璘",
            "内容": "来为荆楚使，爱览洞庭湖。一水天高下，诸方地有无。\n行舟随鸟尽，飞阁带云孤。忧乐平生志，阴晴任尔殊。"
        },
        {
            "标题": "幽居十二咏和鲁南 其十 灌花",
            "作者": "顾璘",
            "内容": "众芳植庭曲，地润花自饶。物情苟相赖，可惮抱瓮劳。"
        },
        {
            "标题": "雨中观云阳秀色",
            "作者": "顾璘",
            "内容": "灵峰出云昼濛濛，秀色不与他山同。望之紫翠拂天起，宛转数叠青屏风。\n单车飘飘转山麓，寒水盈盈带冰绿。冠缨相傍尘自清，十里搴帷意难足。\n灵药定隐韩伯康，白石或放初平羊。待余捐佩游五岳，此地愿借开丹房。"
        },
        {
            "标题": "湘山杂诗十首 其二 云归庵",
            "作者": "顾璘",
            "内容": "松林有茅宇，白云往还来。山僧爱云好，柴门夜长开。"
        },
        {
            "标题": "和龙致仁秣陵山庄",
            "作者": "顾璘",
            "内容": "负郭青青二顷田，荷蓑驱犊下东阡。贫资禾黍成婚嫁，老伴渔樵度岁年。\n陶令秖知归去乐，稽康无柰性情偏。悠悠一水东城下，已得吹箫夜放船。"
        },
        {
            "标题": "归自灌阳望湘山口占",
            "作者": "顾璘",
            "内容": "十日别湘山，见如故人面。何况石头城，是侬旧乡县。"
        },
        {
            "标题": "和张水部杂咏八首 其二 桧径",
            "作者": "顾璘",
            "内容": "苍桧夹芳径，葱茜饶佳色。霜天独不凋，然后知尔德。"
        },
        {
            "标题": "落日过白鹤寺山僧邀读元将破宋碑",
            "作者": "顾璘",
            "内容": "慨息元军破宋诗，老僧邀请读残碑。山中竹院堪幽赏，无奈斜阳欲下时。"
        },
        {
            "标题": "送金子有陈羽伯春试",
            "作者": "顾璘",
            "内容": "久抛铅椠伴樵渔，二妙年来谢起予。粲尔乡邦生鸑鷟，居然清庙对璠玙。\n辞家并赴看花约，理国无忘种树书。天子秪今过舜禹，许身千古欲何如。"
        },
        {
            "标题": "过秦楼 寄王子新",
            "作者": "顾璘",
            "内容": "虎卧天门，龙腾凤阙，书法王家元妙。画烂衣襟，磨乾池水，透得旧来关窍。\n更狂僧醉圣，探奇掇隽，纵横颠倒。爱青年方盛，高名歘起，万人称好。\n叹拙手勉强挑戈，依稀拨镫那识，就中天巧。欲取金丹，并携洛赋，子细从君论讨。\n只恐挥毫，迟留迅疾，肘腕不禁衰老。判千金买纸如山，倩渠长扫。"
        },
        {
            "标题": "采樵歌效竹枝体 其六",
            "作者": "顾璘",
            "内容": "腰镰空出负薪还，上岭身轻下岭艰。东方黑云将雨至，培塿险过太行山。"
        },
        {
            "标题": "赠刘钦执",
            "作者": "顾璘",
            "内容": "刘君十五攻文章，胸次隐隐含星芒。射策甲科屡摧挫，上书太学空昂藏。\n落魄尘埃少相识，日抱阴符事黄石。严生卖卜不论钱，匡子传经徒凿壁。\n生乎顾我长开颜，相思来过天台山。入门正值新酒热，烂醉共话烟云间。\n夜长风狂银烛冷，雪花洒面衣斓斑。劝君且莫求神仙，武陵桃花迷岁年。\n劝君且莫学剑术，五侯骄贵轻才贤。诗书满腹不饿死，古来豪杰尽如此。\n君不见商王图画求宰臣，直是穷岩版筑人。"
        },
        {
            "标题": "雪中郑少谷黄石龙过郡",
            "作者": "顾璘",
            "内容": "大雪满山城，惊闻屐齿声。本非安道室，真接剡溪情。\n小阁梅花笑，寒灯秫酒清。相看兴难尽，楼鼓下三更。"
        },
        {
            "标题": "过扬州有感",
            "作者": "顾璘",
            "内容": "前年客棹经芳甸，武帝龙旂烂锦川。北日芜城仍对眼，五湖云水共凄然。\n春光泛滟璚花月，旅思缠绵碧草烟。俛仰不堪陵谷变，白头唫坐向江天。"
        },
        {
            "标题": "郧洲晓发时已膺司寇之命二首 其二",
            "作者": "顾璘",
            "内容": "天青江雾重，霜白石林疏。官满抛公事，情閒悦道书。\n试论麟节贵，何似鹿门居。再过襄阳去，羞逢庞老锄。"
        },
        {
            "标题": "送郑继之归鳌峰",
            "作者": "顾璘",
            "内容": "四月燕山雨雪寒，省郎多病复辞官。路经海上三神岛，兴在仙人九转丹。\n玉洞桃花留笑靥，沧江秋水湿渔竿。尔家谷口空长往，安石东山望未阑。"
        },
        {
            "标题": "送费学士南试还朝",
            "作者": "顾璘",
            "内容": "拜命临黄阁，趋程下赤墀。徵才承汉典，奉使咏周诗。\n禹甸今王重，郤林夙望宜。龙光占剑出，汉影见槎移。\n藻鉴涵群品，文章得主司。朱衣窥暗烛，黄绢奖高辞。\n爱国唯崇雅，和衷更绝私。泪削荆客玉，囊脱赵人锥。\n物论归华衮，皇恩动锦旗。礼卑门士仰，兴远地灵知。\n谒圣瞻龙阜，怀贤访凤池。山河佳丽色，井邑太平规。\n行纪传诗卷，离心对酒卮。城回秋草遍，江迥暮潮迟。\n省俗舟沿溯，归朝佩陆离。相将南浦上，空有折麻悲。"
        },
        {
            "标题": "西江渔父歌",
            "作者": "顾璘",
            "内容": "西江老渔父，举步隘九州。远寻炉峰踞庐阜，钓竿直拂番湖流。\n脩纶巨饵知几许，长鲸一掣皆吞舟。楚人分膏更饱肉，鲂鱮琐屑休深愁。\n兴来杖策谒明主，礼乐纵横迈三五。拾遗补过列明光，尽使苍生获安堵。\n旬宣暂尔下钱塘，翻旆春风覆旆玉。闲探禹穴上会稽，望极海天无尽处。\n归来向予言，拍手笑无已。君来海滨游，未知海中事。\n海上三山时动摇，其下负戴六巨鳌。我欲钓鳌置山稳，长风未至心徒劳。\n君不见磻溪玉璜事幽眇，太公望子今将老。又不见泽濑羊裘传者讹，故人待我知如何。\n不然便可拂衣去，莫负西江万顷波。"
        },
        {
            "标题": "汉川道中六言二首次郭雨山中丞屏间韵 其一",
            "作者": "顾璘",
            "内容": "空林残照啼鸦，远水寒烟飞鹜。春风何日归来，吹煖野田茅屋。"
        },
        {
            "标题": "汉川道中六言二首次郭雨山中丞屏间韵 其二",
            "作者": "顾璘",
            "内容": "绿橘霜寒已熟，黄花岁晚初香。可惜山人野兴，不逢故里秋光。"
        },
        {
            "标题": "同祝鸣和赋长歌赠方思道",
            "作者": "顾璘",
            "内容": "诗人雅尚唯林麓，脱略功名轻汗竹。有时大隐入金门，瞥视浮云立幽独。\n棠陵山人少工诗，风云万变含精思。东南名胜不可数，悉化肺腑生神奇。\n狂游狭小四百寺，醉醒只在西湖里。澜翻笔势雄万人，观者如墙尽称美。\n昨宵醉后抱膝歌，佹词怪语何其多。旌旗缤纷跃天马，钟鼓飒沓腾江鼍。\n看君工诗已成癖，把笔千言不须迫。耻裁旧体驾曹刘，直舒豪气吞元白。\n横绝四海如冥鸿，伯劳飞燕徒西东。今年泰岳登日观，巨篇失却东蒙峰。\n归来过杭留小草，顿觉风花动流藻。吾衰愧乏倚马能，呕血破研长枯槁。"
        },
        {
            "标题": "旱",
            "作者": "顾璘",
            "内容": "楚困那宜旱，雷藏不肯鸣。苍天乖岁令，赤土废春耕。\n巢燕愁泥竭，池鱼怕火生。不知从政者，何以格神明。"
        },
        {
            "标题": "行药至溪南偶成",
            "作者": "顾璘",
            "内容": "抱疴掩荆扉，出户已寒节。新晴步南溪，草际见残雪。仰视日光微，始惊天气冽。敝裘有余温，浊酒堪独啜。羸躯苟能存，暄月会当别。"
        },
        {
            "标题": "行药至溪南偶成",
            "作者": "顾璘",
            "内容": "抱痾掩荆扉，出户已寒节。新晴步南溪，草际见残雪。\n仰视日光微，始惊天气冽。敝裘有馀温，浊酒堪独啜。\n羸躯苟能存，暄月会当别。"
        },
        {
            "标题": "扶风豪士歌",
            "作者": "顾璘",
            "内容": "蛟龙一勺水，四海观滂沱。举头笑凤皇，空鸣岐山阿。\n扶风贤士昂藏身，中隐磊落之经纶。时来仗策谒明主，襟期直与夔龙亲。\n世事悠悠不自保，反覆浮云变昏晓。丈夫有志不得伸，抱关老却夷门道。\n君不见长沙贾傅称少年，口吐礼乐翻云烟。堂中绛灌一侧目，枉杀吴公推毂贤。\n又不见汉家旧日李将军，百战孤军陷塞垣。可怜狱吏摇空笔，遂令妻子俱烦冤。\n焚却头上冠，且制芙蓉衣。君看避矰雁，直入青冥飞。\n鲁连竟蹈东海水，夷齐独采西山薇。生乏功名映麟阁，何用失路长依依。\n对君解却腰间剑，归觅磻溪旧钓矶。"
        },
        {
            "标题": "赋得霞觞寿吴翁",
            "作者": "顾璘",
            "内容": "金母酿玄醴，日采扶桑霞。灵光化浮蚁，片片扬榴花。\n神仙善幻相，阴阳注精华。酌以美颜色，炯如三春葩。\n真气固元命，令人寿无涯。愿启长指爪，献之山翁家。"
        },
        {
            "标题": "溧水道中值雨",
            "作者": "顾璘",
            "内容": "旅次番番雨，山行活活泥。长途添马病，午饭迫鸡栖。\n作客欢应少，劳生晚尚迷。误辞贤宰约，忍听仆夫啼。"
        },
        {
            "标题": "陈鲁南学士自山东寄遁志十绝和之 其十",
            "作者": "顾璘",
            "内容": "旧路石冈僻，新堂松坞深。春风猿鹤侣，扶杖远相寻。"
        },
        {
            "标题": "陈鲁南学士自山东寄遁志十绝和之 其九",
            "作者": "顾璘",
            "内容": "江动新林浦，天垂大石峰。四围山万点，云海濯夫容。"
        },
        {
            "标题": "陈鲁南学士自山东寄遁志十绝和之 其三",
            "作者": "顾璘",
            "内容": "清玄非晋代，岩壑胜山阴。群从差强意，时来醉竹林。"
        },
        {
            "标题": "陈鲁南学士自山东寄遁志十绝和之 其五",
            "作者": "顾璘",
            "内容": "真閒聊野服，至乐止人寰。肯为神仙误，虚寻度索山。"
        },
        {
            "标题": "陈鲁南学士自山东寄遁志十绝和之 其四",
            "作者": "顾璘",
            "内容": "携樽登树饮，抱被枕流眠。本性疏狂甚，非关慕昔贤。"
        },
        {
            "标题": "陈鲁南学士自山东寄遁志十绝和之 其六",
            "作者": "顾璘",
            "内容": "新亭高处望，今代异风云。紫殿开京观，龙成五采文。"
        },
        {
            "标题": "陈鲁南学士自山东寄遁志十绝和之 其八",
            "作者": "顾璘",
            "内容": "牛峰悬殿阁，对削献花岩。感慨千年杏，摩挲十丈杉。"
        },
        {
            "标题": "陈鲁南学士自山东寄遁志十绝和之 其七",
            "作者": "顾璘",
            "内容": "星散南山寺，乘春取次登。封筒来往数，随处得诗僧。"
        },
        {
            "标题": "陈鲁南学士自山东寄遁志十绝和之 其二",
            "作者": "顾璘",
            "内容": "眺迥苍茫外，探奇紫翠中。忘机同海鸟，脱迹比云鸿。"
        },
        {
            "标题": "陈鲁南学士自山东寄遁志十绝和之 其一",
            "作者": "顾璘",
            "内容": "门接登山径，窗临洗药泉。草堂幽意足，况复近皇川。"
        },
        {
            "标题": "上邃翁寿和文济二首 其二",
            "作者": "顾璘",
            "内容": "玉烛均调四海春，风云嘉会庆兹晨。朝廷礼乐前无古，台阁文章妙有神。\n宝历天长遗大老，金门地迥隐仙人。休怜道貌殊清峻，夙夜常忧白屋贫。"
        },
        {
            "标题": "题丛篁白兔图赠乔太宰公",
            "作者": "顾璘",
            "内容": "千岁灵毛雪点乾，九秋仙杵玉声寒。为怀脩竹长洲苑，暂下天边明月团。"
        },
        {
            "标题": "游静慈寺因访孙山人一元",
            "作者": "顾璘",
            "内容": "晨游招提境，爱此幽胜偏。南山峙其后，西湖漾其前。\n华标凌波起，邃阁承崖悬。修竹挺寒翠，长松濯秋鲜。\n岂惟会禅悦，亦以招灵仙。吾生厌尘网，久怀奉真诠。\n刀圭脱相授，情爱亦易捐。攀援洪厓侣，翱翔凌紫烟。"
        },
        {
            "标题": "上邃翁寿和文济二首 其一",
            "作者": "顾璘",
            "内容": "鹄立鹏抟五十春，玉阶摇佩上星辰。黄扉大业关元化，白首孤忠动鬼神。\n寿亚潞公凡几岁，名齐温国竟谁人。纷纷寒士歌恩泽，厚禄千钟祇自贫。"
        },
        {
            "标题": "和泾川公纳凉以五平属上去入声作三诗 其二",
            "作者": "顾璘",
            "内容": "劳劳南州符，讵遂闭户卧。休衙经旬居，茂树恣意坐。\n生涯嗟蓬飘，世事付甑破。民忧疮弥深，岁序梦易过。\n江鸥邀东还，戏棹见万个。长风驱洪波，聚散互荡簸。\n高人逃深岩，静啸厌众和。阳城何其愚，计驾奏下课。"
        },
        {
            "标题": "和刘光禄观潮",
            "作者": "顾璘",
            "内容": "江楼再上思前事，十度流年指一弹。满目波涛还自至，旧时宾客不同观。\n玉龙气涌澄江动，雪练光摇大海宽。欲挽灵槎上霄汉，祇愁风露弄秋寒。"
        },
        {
            "标题": "和泾川公纳凉以五平属上去入声作三诗 其三",
            "作者": "顾璘",
            "内容": "蓬莱从灵仙，绝粒食白石。何如临清秋，忽释触热厄。\n江云翻鸣涛，洑沫雪一尺。疏篁摇凉飔，隔屋叶摵摵。\n清泠留侯居，月阁辟七夕。陶情时开尊，博剧或设弈。\n伊余婴离忧，契阔薄物役。公毋怀南征，卒乞别北客。"
        },
        {
            "标题": "和泾川公纳凉以五平属上去入声作三诗 其一",
            "作者": "顾璘",
            "内容": "烦心如枯鱼，展转想斗水。凉飙从西来，猛雨爽我耳。\n初临前轩看，返洒已满几。青松披鲜云，野景晚转美。\n庭花瑶簪长，韡韡拟缟李。谁怀逢秋悲，且展解暑喜。\n泾川神仙才，匪与朽腐比。新辞敷烟霞，缥缈起短纸。"
        },
        {
            "标题": "自龙江发舟至京口江水如镜呈陈大鲁南",
            "作者": "顾璘",
            "内容": "海门东下大江平，画舸夷犹尽日程。绿树倏过瓜步堰，青山背指石头城。\n离筵醉酒思高枕，独客辞家慰远行。况有故人同晚泊，西津相引看潮生。"
        },
        {
            "标题": "全州蒋司空景明来会于道州白鸡营",
            "作者": "顾璘",
            "内容": "虎榜同袍旧，鱼书隔岁盟。关山千里驾，鸡黍百年情。\n容鬓非前少，勋名属晚成。湘南谢安石，早出为苍生。"
        },
        {
            "标题": "金陵八咏和湛宗伯 其六 梅花水",
            "作者": "顾璘",
            "内容": "泉生石底无泥滓，复映梅花清可怜。山人濯缨明月下，一夜高咏蕊珠篇。"
        },
        {
            "标题": "金陵八咏和湛宗伯 其八 鸡鸣山",
            "作者": "顾璘",
            "内容": "金陵佳丽四方闻，鸡岭平窥锦绣文。万井烟花缠碧树，九天楼阁护彤云。"
        },
        {
            "标题": "金陵八咏和湛宗伯 其三 灵谷寺",
            "作者": "顾璘",
            "内容": "曾是前朝古佛坛，天皇留此侍金棺。松杉十里苍云暗，陵寝千秋玉露团。"
        },
        {
            "标题": "金陵八咏和湛宗伯 其四 雨花台",
            "作者": "顾璘",
            "内容": "古台开士说金经，传道天花落紫冥。广舌不来尘海变，春风唯见草青青。"
        },
        {
            "标题": "初至山中",
            "作者": "顾璘",
            "内容": "杨子疲执戟，庞公息岩阿。所志既匪同，仕隐乃殊科。\n蹇余究坟素，弱冠挂贤罗。一往四十年，功鲜忧患多。\n朅来返初服，城郭困经过。眷兹空山曲，阒寂患微痾。\n乔松周四厓，嘉谷被前坡。鸣禽戏丛筱，游鱼泳清波。\n尘氛一以远，形神稍相和。况有旧田庐，偃仰可婆娑。\n疏食苟无恙，永言憩烟萝。"
        },
        {
            "标题": "金陵八咏和湛宗伯 其七 清凉寺",
            "作者": "顾璘",
            "内容": "禅宫远嵌碧山幽，亭榭凌风居上头。举酒天边赊月色，振衣林表拂江流。"
        },
        {
            "标题": "金陵八咏和湛宗伯 其一 牛首山",
            "作者": "顾璘",
            "内容": "天开双阙定神京，罗立千峰拱卫成。形胜金汤誇百二，紫烟长抱日华生。"
        },
        {
            "标题": "金陵八咏和湛宗伯 其二 观音岩",
            "作者": "顾璘",
            "内容": "江横北郭水浮天，拔起灵岩紫翠悬。夜向空冥歌海唱，鱼龙掀舞佛楼前。"
        },
        {
            "标题": "金陵八咏和湛宗伯 其五 东山",
            "作者": "顾璘",
            "内容": "相公游时花满蹊，尽道秦淮胜剡溪。回首洛阳轻一掷，江南花月使人迷。"
        },
        {
            "标题": "和见素林公云庄杂咏八首 其三 孝思亭",
            "作者": "顾璘",
            "内容": "苦心日宛转，九原竟寥寞。服尽泪随尽，此道今人薄。"
        },
        {
            "标题": "和见素林公云庄杂咏八首 其六 临沧亭",
            "作者": "顾璘",
            "内容": "隔海望三山，银涛立青璧。神游挟飞仙，玩弄扶桑日。"
        },
        {
            "标题": "和见素林公云庄杂咏八首 其七 三影池",
            "作者": "顾璘",
            "内容": "三峰峭而尊，凝神入虚靓。青天动光彩，灭尽浮云影。"
        },
        {
            "标题": "和见素林公云庄杂咏八首 其五 见素洞",
            "作者": "顾璘",
            "内容": "白玉开洞房，药田元气湿。老龙雨四海，向晚随云入。"
        },
        {
            "标题": "和见素林公云庄杂咏八首 其四",
            "作者": "顾璘",
            "内容": "高风亦有隳，明祀亦有匮。千秋万若心，直与云山对。"
        },
        {
            "标题": "和见素林公云庄杂咏八首 其八 隐屏",
            "作者": "顾璘",
            "内容": "石屏在岩幽，不习见冠盖。时有明月期，散发坐相待。"
        },
        {
            "标题": "阻浅拨闷十首 其三",
            "作者": "顾璘",
            "内容": "上闸闭水绝涓滴，下闸水生辄复开。我舟公然阁平地，碧波银浪曷从来。"
        },
        {
            "标题": "和见素林公云庄杂咏八首 其二",
            "作者": "顾璘",
            "内容": "朝暮耕鲜云，结子如黍密。煮作山中饭，还共山人食。"
        },
        {
            "标题": "和见素林公云庄杂咏八首 其一",
            "作者": "顾璘",
            "内容": "英英岩际云，相将庇幽独。肓风自震荡，慎勿憾我屋。"
        },
        {
            "标题": "对菊十首和鲁南 其一",
            "作者": "顾璘",
            "内容": "群芳摇落候，生意独欣欣。欲趁霜前赏，曾劳雨后分。\n黄金开正色，紫麝散奇薰。愿以兰为友，那知竹是君。"
        },
        {
            "标题": "对菊十首和鲁南 其八",
            "作者": "顾璘",
            "内容": "斗种矜多叶，临开爱独枝。名高隐君行，情远逐臣词。\n惨冽神逾王，摧残性岂移。不随梅共落，玉笛任君吹。"
        },
        {
            "标题": "对菊十首和鲁南 其二",
            "作者": "顾璘",
            "内容": "幽丛多傍砌，净植故当轩。叶抱孤根起，花分五色繁。\n石湖方勒谱，栗里漫开园。请看东篱下，成蹊岂待言。"
        },
        {
            "标题": "对菊十首和鲁南 其七",
            "作者": "顾璘",
            "内容": "浊酒嗟何至，清吟幸可酬。独怜盈把色，掇取一篱秋。\n制枕功偏永，缄书意更幽。骚人歌令德，兰蕙本同流。"
        },
        {
            "标题": "游虎邱二首 其一",
            "作者": "顾璘",
            "内容": "画舫疏帘雨，溪门落木秋。黄花仍对酒，白发两登楼。\n古井泉香发，荒池剑气浮。驱驰吾已懒，谁共老兹邱。"
        },
        {
            "标题": "对菊十首和鲁南 其九",
            "作者": "顾璘",
            "内容": "直干依孤竹，繁丛混众蒿。幽香一散漫，秋意失萧骚。\n落帽山人醉，移尊使者劳。郊居日相对，随兴坐亭皋。"
        },
        {
            "标题": "对菊十首和鲁南 其五",
            "作者": "顾璘",
            "内容": "丹桂香残后，名花见亦稀。一枝零晓露，三径总芬菲。\n饮水人多寿，餐英世已违。唯馀黄染色，犹近内家衣。"
        },
        {
            "标题": "对菊十首和鲁南 其四",
            "作者": "顾璘",
            "内容": "漫尔称花品，天然谢俗妆。金精应太白，土德正中黄。\n雅韵宜丘壑，贞心傲雪霜。颓龄如可制，永愿荐壶觞。"
        },
        {
            "标题": "对菊十首和鲁南 其十",
            "作者": "顾璘",
            "内容": "黄菊真宜晚，霜寒色转鲜。栽培元得地，服食拟登仙。\n丹粉休论色，笙歌别有天。杜陵憔悴客，相伴草堂前。"
        },
        {
            "标题": "对菊十首和鲁南 其三",
            "作者": "顾璘",
            "内容": "种来分小径，护处插疏篱。郁郁凌霜叶，亭亭阁月枝。\n气清浑绝俗，香远更忘私。本爱金风爽，谁云独后时。"
        },
        {
            "标题": "游虎邱二首 其二",
            "作者": "顾璘",
            "内容": "故园初入望，嘉客且同盟。倚槛观秋稼，吟诗对晚晴。\n浦寒鸿雁起，天暝水云横。急管休催发，悲歌正有情。"
        },
        {
            "标题": "对菊十首和鲁南 其六",
            "作者": "顾璘",
            "内容": "孤标霜莫祟，弱植露多恩。为问重阳月，谁言芍药尊。\n品奇千里致，根老隔年存。千古知心地，萧萧五柳门。"
        },
        {
            "标题": "吴太宰新堂初成有鹊来巢",
            "作者": "顾璘",
            "内容": "相国新开绿野堂，堂前灵鹊早呈祥。来依乔木营门户，欲傍青云化印章。\n幽砌颇宜迎客噪，高檐何碍顺风翔。雕梁画栋相鲜地，最爱诗题素璧光。"
        },
        {
            "标题": "元夕和汤将军",
            "作者": "顾璘",
            "内容": "皇州春色媚良宵，灯火光连十二桥。佳丽山河元自美，升平歌吹晚偏饶。\n千门皓月迎人转，九陌秾花映客娇。遥想宸游清禁里，阳和先得应云谣。"
        },
        {
            "标题": "约游天台不果缅怀周观察已遂高跻用寄",
            "作者": "顾璘",
            "内容": "不到天台古石梁，羽衣金节闭云房。尘埃实少神仙分，药草虚传服食方。\n海曰弄光开曙早，城霞悬采建标长。闻君直到华峰顶，倚醉题诗献玉皇。"
        },
        {
            "标题": "同潘朝贡分山题寺壁",
            "作者": "顾璘",
            "内容": "江城南畔拥群山，野寺萧条万壑间。客径远随寒涧入，禅扉长倚夕阳关。\n澄潭气冷游龙伏，隅地冬深健犊间。拟结静缘嗟未得，小桥羸马共君还。"
        },
        {
            "标题": "幽居十二咏和鲁南 其三 洗砚",
            "作者": "顾璘",
            "内容": "旧污涤乃去，新美净乃留。清清池水侧，与尔勤交修。"
        },
        {
            "标题": "咏雪和徐黄门宣之",
            "作者": "顾璘",
            "内容": "密雪先春落，长风匝夜吹。乱抛和霰急，缓舞下云迟。\n响散楼头瓦，光摇殿角罳。泽坚龙背冷，树重鹊巢危。\n梁苑初迎客，周田遂及私。清严天独赋，皎洁物难移。\n表瑞恒居腊，憎炎不附离。凝华承赏鉴，知止释穷悲。\n地下齐蝗避，山中越犬奇。颜心几欲化，孔德竟谁缁。\n入野亲蓑笠，临轩逐履綦。论功霖可并，望景月还宜。\n肃气收玄律，丰年惬素期。骚人兰俪曲，穆后竹申诗。\n郢唱今称绝，赓成愧与持。"
        },
        {
            "标题": "和徐子仁游虎丘四首 其四",
            "作者": "顾璘",
            "内容": "诗书贫自得，云水老何厌。世味僧边减，山容雪后添。\n狂摩试剑石，醉眺大吴岩。莫笑归期缓，名蓝客易淹。"
        },
        {
            "标题": "和徐子仁游虎丘四首 其一",
            "作者": "顾璘",
            "内容": "胜地遥相引，清川澹自临。散怀盘石大，洗耳剑池深。\n僧气饶云月，岩居傍竹林。坐来神易怆，松籁莫哀吟。"
        },
        {
            "标题": "答张愈光留别",
            "作者": "顾璘",
            "内容": "淮南阻绝兵戈际，冀北逢迎瘴疠馀。万里知心仍此别，他时携手定何如。\n荒台脩竹经梁苑，匹马孤烟度楚墟。彩服到家安稳甚，早挥潘笔赋閒居。"
        },
        {
            "标题": "和徐子仁游虎丘四首 其三",
            "作者": "顾璘",
            "内容": "漫踏书台路，那逢讲席人。泉争惠山品，地避子城尘。\n幽林云隐见，峭壁玉嶙峋。本性宜岩穴，劳生负此身。"
        },
        {
            "标题": "和徐子仁游虎丘四首 其二",
            "作者": "顾璘",
            "内容": "溪门藏曲坞，入寺始知奇。石悟生公法，山传白傅诗。\n浮云催短世，裋褐傲清时。莲社容吾酒，终当共尔期。"
        },
        {
            "标题": "思归和刘介夫中丞",
            "作者": "顾璘",
            "内容": "寒月满天鸿雁飞，中宵独立明星稀。栖迟东省愧官俸，怅望西湖思钓矶。\n采服家园三径远，白头天地一身微。才迂岁晚竟何补，早晚孤舤江上归。"
        },
        {
            "标题": "吴都台东湖书屋八首 其八",
            "作者": "顾璘",
            "内容": "市远寂无哗，身閒乐更赊。静中全道气，物外送年华。\n避暑探孤洞，寻春聚百花。高歌紫芝曲，馀响落青霞。"
        },
        {
            "标题": "吴都台东湖书屋八首 其五",
            "作者": "顾璘",
            "内容": "五岭精灵聚，当朝更曲江。大名千古敌，直节万夫降。\n化俗身为度，摛文笔似扛。如闻邹鲁教，今日在南邦。"
        },
        {
            "标题": "赠邬户部佩之入贺元正",
            "作者": "顾璘",
            "内容": "魏阙元正会万方，镐京奉使羡仙郎。旌旗过岱冲祥雪，冠佩朝天近御香。\n龙护衮衣当五位，凤调苍律应三阳。两都拟就张衡赋，并献丹墀荐寿觞。"
        },
        {
            "标题": "和张水部杂咏八首 其五 荷风",
            "作者": "顾璘",
            "内容": "峨峨红粉妆，冉冉出清滓。风来忽倒垂，照见新莲子。"
        },
        {
            "标题": "侯城里 其一",
            "作者": "顾璘",
            "内容": "万壑千厓控海门，愁云不散昼长昏。王裒枉积林间泪，荀息难招阙下魂。\n直以孤忠悬日月，不劳遗草落乾坤。椒浆欲奠知何处，古木含风自吐吞。"
        },
        {
            "标题": "侯城里 其二",
            "作者": "顾璘",
            "内容": "一点麻衣入帝庭，九天风雨昼冥冥。云迷杜宇游魂黑，草染苌弘野血青。\n四海衣冠收节槩，万年宗社属神灵。英雄已去心难死，长倚南箕化列星。"
        },
        {
            "标题": "望湖滨红蓼甚丽",
            "作者": "顾璘",
            "内容": "湖外秋容淡晚霞，桃源何处泛来花。西风也自嫌寥落，点缀芳菲付水涯。"
        },
        {
            "标题": "徐学士子容薜荔园十二首 其一 思乐堂",
            "作者": "顾璘",
            "内容": "久家湖山上，解揽湖山奇。先君嘉遁地，堂构开洪基。\n嘅昔未穷乐，贻今无尽思。伤心夜台日，不照春园枝。"
        },
        {
            "标题": "湖寺观雨",
            "作者": "顾璘",
            "内容": "湿云吹墨溅湖波，急雨翻盆落涧阿。江郭众山当面失，寺门孤树柰风何。\n浮生白发馀高兴，暇日清尊且浩歌。蓑笠醉归还自笑，晴天曾得几回过。"
        },
        {
            "标题": "秋日寻城东诸山颇历深险得诗八首 其二",
            "作者": "顾璘",
            "内容": "马首遥随碧涧东，人家多住白云中。龙泉沸处还生虹，虎洞腥来自起风。\n向子正当婚嫁毕，阮生休叹路途穷。曾闻天汉支机石，肯信高岩不可通。"
        },
        {
            "标题": "客舍闻李侍御师文至未获晤对怅然有怀",
            "作者": "顾璘",
            "内容": "乘骢来日下，聚梗及春边。拟得论心喜，犹迟见面缘。\n梦魂悬此夕，容鬓忆当年。迢遰严城隔，灯花望不圆。"
        },
        {
            "标题": "许彦明过荒斋看菊",
            "作者": "顾璘",
            "内容": "寂寂柴桑宅，黄花但满园。相将秋意晚，无奈晓霜繁。\n珍重殊方种，艰危隔岁根。玩来终澹泊，莫向美人言。"
        },
        {
            "标题": "同黄参军登巾子山二首 其二",
            "作者": "顾璘",
            "内容": "一上高亭野兴幽，坐凭松顶瞰江流。海中楼阁三山霁，天畔风烟六月秋。"
        },
        {
            "标题": "同黄参军登巾子山二首 其一",
            "作者": "顾璘",
            "内容": "上客牵萝到石门，老僧分涧引瓠尊。青山万点浮东海，落日凭阑望不昏。"
        },
        {
            "标题": "短歌赠罗女文二首 其二",
            "作者": "顾璘",
            "内容": "世路羊肠莽荆棘，江上渔舟独潇洒。五湖何地非吾家，相逢并是同心者。\n北风起兮雪片飞，山川摇落鸿雁饥。地映吴天白如扫，唯见松柏青依依。\n大鱼浪跄飞不得，小鱼僵死手可拾。妻孥白饭尽一饱，岂向朱门乞残炙。\n黄天荡深万鱼聚，我与老翁荡舟去。"
        },
        {
            "标题": "赠雪舫君",
            "作者": "顾璘",
            "内容": "北风天地肃，大雪何缤纷。长江夹万山，千里同一云。\n江水东北流，素光霭氤氲。恍如黄天荡，历乱鸥鹭群。\n又如海门口，白蜺驾龙君。道人发高兴，放舟龙江濆。\n燕矶风飘飘，石帆浪沄沄。中流自鼓楫，前浦金焦分。\n手持一斗酒，坐玩波涛文。浩歌黄竹篇，十斗乃微醺。\n登舻指东海，蓬阆穷无垠。誓把安期袖，看曳飞琼裙。\n回风却返棹，未得通殷勤。下顾浊世士，尘网徒纠棼。\n归来雪微止，西山带残曛。却笑剡溪上，杯水安足云。"
        },
        {
            "标题": "周别驾宅看花",
            "作者": "顾璘",
            "内容": "周侯方庭大如案，四叙种花香不断。日高散衙一事无，手汲清池自浇灌。鲜英的<女赤>瑛珠，密萼纷披紫丝幔。芳根异种多难识，粉蝶黄蜂暗相唤。西邻迂叟饶闲情，叩户时来索花看。一来一醉酒千钟，月俸依稀费多半。君侯莫厌频来过，人生乐少忧患多。与君聚散同落叶，不醉花前将奈何。"
        },
        {
            "标题": "过蔡九逵鸡鸣寺客舍承诗见谢率尔奉答",
            "作者": "顾璘",
            "内容": "高人学舍无官事，依旧幽栖坐碧山。永日读书云阁静，新晴开户藓花斑。\n李膺未仕多推引，蒋诩何人数往还。桃竹诗筒劳枉赠，丹厓琼树迥难攀。"
        },
        {
            "标题": "闰十二月三日蒸燠其夜迅雷大雨同鲁南纪变一首",
            "作者": "顾璘",
            "内容": "季冬闰月忽暄燠，惊见蚊"
        },
        {
            "标题": "游覆釜山诸诗八首乃无量主人成果地也 其一 灵家山",
            "作者": "顾璘",
            "内容": "灌木攒云猿啸悲，崩崖截涧马来迟。庞眉老衲忘人世，只取朝山记岁时。"
        },
        {
            "标题": "寄宝应范老",
            "作者": "顾璘",
            "内容": "竹杖纱巾映白头，淮南耆旧让风流。身閒对酒忻无事，禾熟逢人说有秋。\n花坞云香歌扇动，鹭湖天晚钓船收。怜君住处堪乘兴，拟傍清溪共饮牛。"
        },
        {
            "标题": "秋日郊游同刘希尹祭陈中丞墓",
            "作者": "顾璘",
            "内容": "翠壁含纤雨，丹榆醉晚秋。幽寻今雅社，胜槩旧皇州。\n时序登临兴，江山浩荡愁。侯巴情不极，肠断子云丘。"
        },
        {
            "标题": "郊居寄陈九皋",
            "作者": "顾璘",
            "内容": "高人栖道院，逸思满秋山。鹤立天坛净，梧飞露井斑。\n幽探行独影，丽句动群颜。可信金陵胜，皇居紫翠环。"
        },
        {
            "标题": "寄和赵户曹叔鸣西寺游瞩",
            "作者": "顾璘",
            "内容": "水香花气凤楼西，宿雨初晴御苑泥。万柳晓含萧寺暗，五云春压汉宫低。行经绣陌啼莺满，回望苍郊远树齐。独念江南愁病客，竹窗斜月卧闻鸡。"
        },
        {
            "标题": "寄和赵户曹叔鸣西寺游瞩二首 其二",
            "作者": "顾璘",
            "内容": "远公精舍禁城西，陂水芹香紫燕泥。斋鼓迥依双树起，禁钟清度百花低。\n春阴海日光犹薄，地冷山萱叶未齐。向晚绣旗盈辇路，竞看公子斗回鸡。"
        },
        {
            "标题": "赠别舒广文还湘南兼寄故人二首 其二",
            "作者": "顾璘",
            "内容": "湘南山水最宜人，风物萧萧绝世尘。磐石江清见鱼影，甲峰松古长龙鳞。\n幽栖问字吹藜火，烂醉回船倒葛巾。旧种桃花今在否，相思烦为赏馀春。"
        },
        {
            "标题": "赠别舒广文还湘南兼寄故人二首 其一",
            "作者": "顾璘",
            "内容": "曾下湘皋采菊英，漫劳朋旧记微名。轩车己作三年别，城郭仍含万里情。\n海畔来同河朔饮，灯前惊听楚歌声。浮云世事多翻覆，莫对青山意不平。"
        },
        {
            "标题": "送刘生承恩归太原秋试",
            "作者": "顾璘",
            "内容": "麟角凤嘴见者奇，火齐木难光陆离。太原刘生气殊众，年甫二十高名驰。\n韦贤相业更三世，戴圣明经传博士。白壁风仪不动尘，洪钟扣答如流水。\n宝剑腰悬明月光，秋闱小捷何足当。看拖内殿青丝履，笑踏君家白玉堂。\n白玉堂，非难取。胸中家学贯伊吕，千秋万岁奉明主。"
        },
        {
            "标题": "寄大梁贾道诚兼简王左诸贤 其二",
            "作者": "顾璘",
            "内容": "秋至梁王苑，何人赋最多。传书堪白首，欹枕即黄河。\n兴忆登台饮，悲怜击筑歌。无端洞庭渚，终岁浩烟波。"
        },
        {
            "标题": "春日寄徐伯川兼柬孟侍御",
            "作者": "顾璘",
            "内容": "寻花东郭傍残曛，伐木空山动鸟群。高士难逢徐孺子，故人犹恋孟尝君。\n虚疑鬓发经年老，屡喜诗篇向客闻。已办盘飧开竹径，会须车马驻江濆。"
        },
        {
            "标题": "寄西蜀郭佥宪鲁瞻",
            "作者": "顾璘",
            "内容": "长歌寒女素丝诗，直道难逢郭泰机。白简威名西蜀远，青云朝省故人非。\n身危独洒潇湘泪，道拙空怀草木衣。东望乡关万馀里，归心江汉转依依。"
        },
        {
            "标题": "寄题张希孟都阃隐居四首 其一 石门精舍",
            "作者": "顾璘",
            "内容": "石出江门蹲玉龙，白云横束括苍峰。幽林坐啸无人见，祇听鸾音振万松。"
        },
        {
            "标题": "寄题张希孟都阃隐居四首 其四 逍遥亭",
            "作者": "顾璘",
            "内容": "龙湫瀑水远闻声，鹤岭仙云变采呈。瑶草满亭抽碧玉，道人趺坐学无生。"
        },
        {
            "标题": "寄题张希孟都阃隐居四首 其二 水心别业",
            "作者": "顾璘",
            "内容": "永嘉城北水心寺，寺下高人凿石居。向老拈杯浑懒慢，满床抛散六韬书。"
        },
        {
            "标题": "次孟侍御酬何舍人仲默见寄之作",
            "作者": "顾璘",
            "内容": "京洛何平叔，传诗动我哀。同时座上侣，共向岭南来。\n暮笛梅花落，秋醅竹叶开。相期不相见，怅望碧梧台。"
        },
        {
            "标题": "寄水南田勤甫",
            "作者": "顾璘",
            "内容": "耿耿绨袍赠，频经洒泪深。相看万里别，独抱古人心。\n岐路俄星散，高才竟陆沉。辞官真得计，怡老乏黄金。"
        },
        {
            "标题": "闻英玉拜南京屯田主事戏寄",
            "作者": "顾璘",
            "内容": "二月除书飞帝京，屯田新注省郎名。亲庭乡国总在眼，把酒赋诗无限情。\n三径盘桓花历乱，九关开阖虎纵横。金门大隐无人识，方朔应传笑贾生。"
        },
        {
            "标题": "远招十五叠 其十一",
            "作者": "顾璘",
            "内容": "十一叠兮君有兄，儒林腾踏扬鸿名。三千文学满邹鲁，拱立阶下观仪型。\n愿君亟归相出入，累累百福资和平，魂兮归来友爱成。"
        },
        {
            "标题": "甲戌除夕 其一",
            "作者": "顾璘",
            "内容": "南郡迎春律，东风罢雪花。毳衣辞冷节，蓬鬓受年华。\n性僻为邦简，身危去国赊。祗应与田父，归种故园瓜。"
        },
        {
            "标题": "湘山杂诗十首 其四 甲亭",
            "作者": "顾璘",
            "内容": "不信湘中好，江山天下稀。如何万里客，终岁澹忘归。"
        },
        {
            "标题": "甲戌除夕 其三",
            "作者": "顾璘",
            "内容": "岭雪初消臈，红泉已动春。两年迁客地，万里独吟身。\n黄鹄长垂翅，苍鹰不附人。山林无限好，犹自恋风尘。"
        },
        {
            "标题": "甲戌除夕 其二",
            "作者": "顾璘",
            "内容": "堂吏封州印，家儿献岁盘。春兼梅蕊浅，兴落酒杯宽。\n瘴疠全生足，驱驰向晚难。不遑将父母，何以慰承欢。"
        },
        {
            "标题": "甲戌除夕 其四",
            "作者": "顾璘",
            "内容": "细雨知冬尽，催花故媚春。潇湘逢献岁，幽独正愁人。\n岭海犹迁客，乾坤有战尘。何时一尊酒，相对白头亲。"
        },
        {
            "标题": "幽居十二咏和鲁南 其四 检书",
            "作者": "顾璘",
            "内容": "眼迷四库籍，手倦三绝编。愿寻橐驼传，送此龙钟年。"
        },
        {
            "标题": "减字木兰花 春画二首 其一",
            "作者": "顾璘",
            "内容": "绿阴亭沼。天南二月春归早。起觅残红。万点随风西复东。"
        },
        {
            "标题": "罗简翁去秋梦余赋诗见寄经春始达次韵奉复",
            "作者": "顾璘",
            "内容": "题封入手移春月，离别经心属暮年。交谊拟同泉石老，宦情惭被简书牵。\n山中耆旧诗谁健，江上形容梦独悬。细捲瑶笺藏箧笥，子孙他日会相传。"
        },
        {
            "标题": "客居杂言七首 其三",
            "作者": "顾璘",
            "内容": "迟阳照东轩，淑景媚清晓。暖吹荡轻花，晴光悦幽鸟。\n披衣俯前楹，茸茸见新草。感时思故乡，怀人伤远道。\n南望登高台，长河波浩浩。"
        },
        {
            "标题": "夜坐见萤火有怀故园",
            "作者": "顾璘",
            "内容": "高城萤火夜深飞，带雨中林转细微。腐草馀光皆物化，乘风高举亦天机。\n流年过眼催仍急，浮客怀乡叹未归。义范堂前皃女小，绕庭团扇扑帘衣。"
        },
        {
            "标题": "野田见菊",
            "作者": "顾璘",
            "内容": "陶令柴桑菊满阑，得钱呼酒每盘桓。熊轓虎节成何事，却引黄花道上看。"
        },
        {
            "标题": "相逢行赠何司空子元",
            "作者": "顾璘",
            "内容": "去年见君丹禁中，今年逢君旧京道。问君年来亦何事，笑而不答颜自好。\n朝廷礼乐非等闲，大臣执论安如山。师丹祗知正庙议，朱云非好犯龙颜。\n龙颜转变分怒喜，臣节坚贞等生死。只今义烈贯云霄，大爵高官安用尔。\n蹇予结交三十年，一见知君是谪仙。文章落笔波涛用，风骨当朝玉雪妍。\n司马分曹力有馀，两河藩翰亦区区。天闲来牝三千颂，柏府风霆万里车。\n台衡虚位需调燮，太史濡毫叙功业。霖雨方谐天上欢，浮云忽作江南别。\n江南佳气郁巃嵷，洛邑秦关未可踪。滚滚江流传渡马，苍苍山邑号蟠龙。\n谢傅东山几落花，荆公精舍自啼鸦。由来胜槩归高品，再喜斯文得大家。\n我家住在清溪曲，终日閒持一竿竹。不怕宫袍混草衣，时来共咏春波绿。"
        },
        {
            "标题": "将进酒",
            "作者": "顾璘",
            "内容": "今日何日，景媚辰良。嘉客四五，杂坐高堂。主人罗广宴，炮兔炙肥羊。\n金壶注清酒，放歌笑千场。安能坐愁郁，徒使须发苍。\n君不见阿房峥嵘高入天，楚兵入关三月烟。又不见柞宫桂馆通沧海，茂陵孤坟竟何在。\n不如刘伯伦，杯行到手不肯停。天地且以为席幕，睨视贵介如螟蛉。\n今日乐相乐，急管交繁丝。清歌声宛转，华烛光参差。\n对酒不痛饮，孤负夭桃枝。拔剑自起舞，向君肝胆披。\n黄金去还来，国士难与期。男儿堕地抱意气，何用碌碌钱刀为。"
        },
        {
            "标题": "春日郊行三首 其一",
            "作者": "顾璘",
            "内容": "条风曳微云，山色差可美。日出湖上行，春光满湖水。"
        },
        {
            "标题": "春日郊行三首 其三",
            "作者": "顾璘",
            "内容": "白石明春泉，苍林暗春雾。马蹄从东来，失却山间路。"
        },
        {
            "标题": "春日郊行三首 其二",
            "作者": "顾璘",
            "内容": "麦垄摇新叶，梅塘泛落花。前村天欲雨，云里见人家。"
        },
        {
            "标题": "蕉溪岭",
            "作者": "顾璘",
            "内容": "蕉岭何嵯峨，峻极侵汉耸。岩峦势崚嶒，草树影蒙茸。羊肠仄径回，螺髻尖峰拥。危讶天与摧，突疑地俄肿。曦轮仅平过，星纬翻下供。罡风劲而冲，游气蓊以壅。循厓必蹲躬，蹑级难举踵。联升贯行蚁，疲卧缩僵蛹。高隼翮每抢，健马息亦恿。韩愈岂虚哀，王尊乃真勇。轻舆苦陟降，牵掣资众捧。虽谢胟腓劳，屡动毛发竦。昏黄履坦道，虩虩抱余恐。"
        },
        {
            "标题": "望焦山莫至",
            "作者": "顾璘",
            "内容": "石斗东溟起，云含北固青。江山分气槩，风雨走精灵。\n处士轻龙诏，仙岩秘鹤铭。由来玄圃路，少许俗人经。"
        },
        {
            "标题": "游覆釜山诸诗八首乃无量主人成果地也 其七 扫阶竹",
            "作者": "顾璘",
            "内容": "高岩短竹馀一尺，纤叶袅袅青鸾毛。空山无人月华冷，西风满地秋萧骚。"
        },
        {
            "标题": "蕉石亭",
            "作者": "顾璘",
            "内容": "怪石如笔格，上植蕉叶青。苍然太古色，得尔增娉婷。欲携一斗墨，叶底书《黄庭》。拂拭坐盘薄，风雨秋冥冥。"
        },
        {
            "标题": "再过蕉溪岭往长沙",
            "作者": "顾璘",
            "内容": "云梯石磴细盘旋，人蚁成行上九天。霜叶点林时五色，岩泉飞涧只孤悬。\n风烟百粤虚无里，舟楫三湘指顾前。追忆旧游惊鬓雪，独馀狂兴似当年。"
        },
        {
            "标题": "九日登巾子山",
            "作者": "顾璘",
            "内容": "隐几朝朝爱翠微，佳辰来醉菊花卮。千门落照低秋影，万里长云接鬓丝。\n击鼓每疑高塔动，临崖方见古松垂。风光绝好乡关异，北望长唫有所思。"
        },
        {
            "标题": "以奇石献泾川公辱报长歌辄答一首",
            "作者": "顾璘",
            "内容": "湘西石洞涵杳冥，湿云倒结莲花青。山童采斲送官舍，风雨黑夜号山灵。\n蛰龙惊雷耸头角，怒豸蹲岩犹扑朔。峥嵘石柱高几许，眼底分明瞻华岳。\n簿书堆案烟霞愁，尘颜龌龊真可羞。碧山学士负仙骨，此物正合供幽求。\n绿蒲朱草映涟漪，净几疏帘日咏诗。不誇醒酒千金价，独玩通灵五色芝。"
        },
        {
            "标题": "曲林歌赠曹君时范十首 其九",
            "作者": "顾璘",
            "内容": "曲林主人踪迹奇，前身陶公安可知。脩殿灵官投化主，朝山香客拜生祠。"
        },
        {
            "标题": "九日亭上独酌六弟送盘飧至有怀",
            "作者": "顾璘",
            "内容": "九日山亭独举杯，盘飧远送白衣来。乾坤大梦堪高枕，林壑衰年切孔怀。\n近水脊令还自得，傍厓黄菊未全开。茱萸且莫迎霜落，后至还期插帽回。"
        },
        {
            "标题": "九月八日饮振衣亭归有怀三首 其三",
            "作者": "顾璘",
            "内容": "主客临高赏，江湖近座流。长筵欺短日，浊酒傲清秋。\n亭榭开新迹，风烟惬壮游。不知千载上，谁醉此山头。"
        },
        {
            "标题": "九月八日饮振衣亭归有怀三首",
            "作者": "顾璘",
            "内容": "胜地湖山槩，浮生啸咏情。崖倾松径仄，亭远石门横。\n暇日衣堪振，秋天酒共清。城昏合归去，林月向谁明。"
        },
        {
            "标题": "九月八日饮振衣亭归有怀三首 其二",
            "作者": "顾璘",
            "内容": "落日山亭饮，含情迟月华。高秋何负我，远客正思家。\n桓老开萸酒，陶公把菊花。匏尊空野兴，菽水自天涯。"
        },
        {
            "标题": "答郑礼部继之",
            "作者": "顾璘",
            "内容": "寥落混风尘，怜君意独亲。同吟山郡雪，稍醉帝城春。\n海月通幽思，宫莺咤远臣。期寻石梁去，还待谪仙人。"
        },
        {
            "标题": "倦寻芳慢 书怀",
            "作者": "顾璘",
            "内容": "閒穷往古，万变荣枯，总归无有。乐善安常，本是自家操守。\n马革功名蕉覆鹿，麟台画像刍成狗。太虚中，看彩云浊雾，谁工谁丑。\n堪笑杀、子兰谮毁，廉蔺交欢，枉多生受。坎止流行，物理本无纷糅。\n天日清和聊散步，风波变动须回首。牢把定，此心中外，一生前后。"
        },
        {
            "标题": "倦绣美人幛",
            "作者": "顾璘",
            "内容": "罢绣非关暝，含愁讵为春。秪恐燕台下，花月解留人。"
        },
        {
            "标题": "秋日寻城东诸山颇历深险得诗八首 其八",
            "作者": "顾璘",
            "内容": "竹杖逶迤蹑紫霞，羊肠山径莽横斜。林深更隐彭城馆，寺古犹传谢尚家。\n阴洞闭云飞石燕，寒藤悬树堕风花。周颙去后移文在，此地何人领物华。"
        },
        {
            "标题": "郡圃桃花为风雨所败",
            "作者": "顾璘",
            "内容": "寂寞山城二月阑，桃花无数倚春寒。可堪绰约风吹急，更著离披雨打残。"
        },
        {
            "标题": "舟次呈林郡牧杨司理二首 其二",
            "作者": "顾璘",
            "内容": "十日仙舟并，三秋逸兴多。天空披积雾，河润饱馀波。\n星斗连樯宿，风烟舞剑歌。百年饶意绪，倾倒柰君何。"
        },
        {
            "标题": "舟次呈林郡牧杨司理二首 其一",
            "作者": "顾璘",
            "内容": "昔结萧朱绶，今登李郭舟。秋随人共爽，晚觉意俱投。\n古树分堤绿，回川抱市流。疏帘同慰藉，无酒亦销忧。"
        },
        {
            "标题": "题濯足图寿陈隐翁",
            "作者": "顾璘",
            "内容": "尹山山下湖水浮，仙人高居湖上头。岁取灌田供薄饭，时来濯足弄扁舟。\n尘埃濯尽玉体清，手攀琼树踏云行。子孙学文兼学稼，咫尺不入夫差城。\n我心爱之恨莫从，茑萝空思附长松。遥持海上千年酒，寄向湖东七十峰。"
        },
        {
            "标题": "善哉行",
            "作者": "顾璘",
            "内容": "前有江水，东注其流。日月出没，直与年雠。高车驷马，其忧孔多。\n握金而泣，孰与行歌。夷齐抗首，枵腹泉下。伯阳和光，均谓贤者。\n炰羔脍鲤，速我亲交。以何解忧，唯有游遨。游遨四方，金门玉堂。\n不如羸马，䠥"
        },
        {
            "标题": "哭李师文宪副二首 其二",
            "作者": "顾璘",
            "内容": "谁夺千金璧，俄崩万丈松。羁魂逢鵩鸟，直气化蛟龙。\n吏道循良传，人伦孝友容。长号呼不起，泪满若堂封。"
        },
        {
            "标题": "哭李师文宪副二首 其一",
            "作者": "顾璘",
            "内容": "激烈先朝疏，沉沦积岁年。初闻登宪府，倏尔掩黄泉。\n伯道终无子，冯唐岂乏贤。彼苍犹忌刻，那望世人怜。"
        },
        {
            "标题": "赠别望之兼寄诸相知十首 其六",
            "作者": "顾璘",
            "内容": "昔别空同子，封书发豫章。君今还汝水，渠已客襄阳。\n苦别交亲老，时名岁月长。斯人常坎坷，天意竟茫茫。"
        },
        {
            "标题": "过云台山闻山中有普明寺未至",
            "作者": "顾璘",
            "内容": "云台路接短长亭，十里烟林不断青。说有禅宫如海藏，山僧来现老龙形。"
        },
        {
            "标题": "兰陵王 武冈春晴",
            "作者": "顾璘",
            "内容": "晴光好。正映李花秾缟。连朝怪，山雨林风，适与东皇助工巧。\n染垂杨野草，布满青青行道。升平世，遍五岭三湘，处处韶华动欢笑。\n谁家儿女闹。竞院落秋千，彩绳飞袅。江南此景知多少。\n轻风南陌上，宝马穿花，金龟换酒恣颠倒。祗愁城闭早。\n烦恼。想当日，拉酒伴诗朋，着意寻讨。青鞋踏遍閒亭沼。\n自背却乡井，一齐都扫。商量出处谁胜，休只恋旌纛。"
        },
        {
            "标题": "坐蕲州西池驿作",
            "作者": "顾璘",
            "内容": "衰年重作宦，入楚问民风。岂谓山川异，还嗟杼轴空。\n官常存国典，惠泽自皇躬。千里旬宣寄，安危仗数公。"
        },
        {
            "标题": "湘中送荣老还金陵永宁寺",
            "作者": "顾璘",
            "内容": "摇落三湘外，经年爱尔来。故人书总至，异域眼俱开。\n放逐怜亲友，悲欢向酒杯。衲衣经雨暗，横笛伴秋哀。\n试问寻风洞，何如对凤台。寺幽词客满，松古老师栽。\n梦寐惟吾土，羁累愧不才。江山孤兴减，瘴疠暮颜摧。\n澧浦难捐佩，龙门异曝鳃。相看移去棹，转见脱尘埃。\n烟水滔滔地，随缘易往回。"
        },
        {
            "标题": "摸鱼儿 十二月十四日自衡入永",
            "作者": "顾璘",
            "内容": "远山低、半留残雪，望中清景殊绝。寒云渐逐西风散，村落午烟摇曳。\n行路客。被簿领沈迷，又度隆寒月。岁尽阳回，何日是春来，早梅花萼，看透几分白。"
        },
        {
            "标题": "嘉郑老至",
            "作者": "顾璘",
            "内容": "郑老交亲久，新诗近见多。好奇游泰岳，为客傍黄河。\n故里馀松菊，幽寻更薜萝。养痾茅屋下，爱尔此经过。"
        },
        {
            "标题": "度岭赴耒阳三首 其三",
            "作者": "顾璘",
            "内容": "椒团黄粉腻，柳染翠丝匀。献颂宜新岁，攀条怆远人。"
        },
        {
            "标题": "宴守溪相国园亭二首 其一",
            "作者": "顾璘",
            "内容": "黄阁辞荣早，丹邱托兴遥。蓉池窥海岛，芝馆踏烟霄。\n卧处苍生望，忧馀素发飘。当筵心尽醉，秋爽讵能销。"
        },
        {
            "标题": "至灌阳平赋作",
            "作者": "顾璘",
            "内容": "我闻黄虞民，罔识官师名。老翁被素发，壤歌如孩婴。\n季世广法令，民心始忡"
        },
        {
            "标题": "景陵五华山",
            "作者": "顾璘",
            "内容": "五华山顶炼丹台，方士虚传太皞开。未悟先天真水火，却依炉鼎拨残灰。"
        },
        {
            "标题": "洗竹",
            "作者": "顾璘",
            "内容": "林竹有佳色，蔽翳空山阿。一为伐榛莽，遂露青瑶柯。\n幽怀寡相契，落目聊行歌。"
        },
        {
            "标题": "如梦令 晓行",
            "作者": "顾璘",
            "内容": "红日海东乍吐。消尽千山宿雾。无数暗栖鸦，历乱林梢飞去。\n安步。安步。锦石碧沙江路。"
        },
        {
            "标题": "高吏部公次奏绩自大江携弟入荆州却赴京师",
            "作者": "顾璘",
            "内容": "猿声霜夜忆三巴，姜被凌寒路不赊。直到荆州始分手，将诗徐转入京华。"
        },
        {
            "标题": "下双厓岭入会同",
            "作者": "顾璘",
            "内容": "双厓分剑门，石道中贯出。危如坠渊下，经过已非一。\n所荷皇天慈，惠我得晴日。翩翩转轻舆，荦确千怵惕。\n嗟尔冰雪晨，行者慎其术。"
        },
        {
            "标题": "同路中丞登鹿门山颠",
            "作者": "顾璘",
            "内容": "维舟访嘉隐，凌崄跻峻巅。远水浮白日，叠岭霾苍烟。\n庞公去已久，讵识躬耕田。何功勒钟鼎，卒使高名传。\n赫赫刘荆州，遗安让其贤。此道今岂有，流尘暗弓旃。"
        },
        {
            "标题": "赠别刘元瑞因怀都下诸君子六首 其五",
            "作者": "顾璘",
            "内容": "置酒东城曲，广宴罗众宾。玉樽湛清醑，鲙鲤办厨珍。\n献酬一以渎，见子各谐亲。既来不旬日，又不履城闉。\n道远别日促，百念未及伸。哀歌激齐瑟，慷慨伤心神。"
        },
        {
            "标题": "赠别刘元瑞因怀都下诸君子六首 其四",
            "作者": "顾璘",
            "内容": "严风切肌骨，大壑层冰坚。百草悴中野，繁霜下青天。\n念子涉长道，过家邈以绵。孝义隆所愿，匪以亲交然。\n清晨策驽马，携手此河壖。上问王国事，下以叙乡园。\n信宿不能寐，宛转展离言。"
        },
        {
            "标题": "赠别刘元瑞因怀都下诸君子六首 其三",
            "作者": "顾璘",
            "内容": "楛矢恋急弦，大义难久安。飘飘游宧子，岐路多离叹。\n双鹄游河沚，飞鸣乐且闲。风波一乖别，怅望伤心颜。\n颜伤有时怿，心伤何亡宽。迢迢滞西北，默默限东南。\n无舟济江海，会面诚独难。"
        },
        {
            "标题": "赠别刘元瑞因怀都下诸君子六首 其六",
            "作者": "顾璘",
            "内容": "民生信多故，天道广且慈。白日烛下土，回光彻幽微。\n秉节历皇甸，四牡騑以驰。孟春阳气应，万物发华滋。\n周行布嘉会，缓狱宪天施。先民有遗轨，慎刑释其疑。\n鄙哉夸毗子，察察于渊鱼。"
        },
        {
            "标题": "浏阳山中",
            "作者": "顾璘",
            "内容": "老来重作宦游身，车马空岩起路尘。日出寒云犹恋岫，地偏幽鸟不疑人。\n行藏已被青山笑，税敛空悲白屋贫。安得简书无一事，壤歌相伴葛天民。"
        },
        {
            "标题": "寄答孙太初",
            "作者": "顾璘",
            "内容": "潋滟西湖水，何如太白山。南峰烧药处，石上锦苔斑。\n宝剑横星气，霞浆换雪颜。题诗投俗吏，三复愧粗顽。"
        },
        {
            "标题": "禽言六首 其六 看蚕看火",
            "作者": "顾璘",
            "内容": "蚕生于原，匪温斯瘅。火以炀之，烈则杀我。尔将崇利，毋贻我祸。\n既看我蚕，请看尔火。"
        },
        {
            "标题": "龙女泉",
            "作者": "顾璘",
            "内容": "神女乘云去，灵泉满涧清。蛟龙馀窟宅，雷雨变阴晴。\n乐饮来浮斝，劳歌对濯缨。还期明月夜，同听佩环声。"
        },
        {
            "标题": "九日风雨同昆山张水部诚之饮岳阳行台",
            "作者": "顾璘",
            "内容": "霜台对酌重阳酒，同在他乡似故乡。万里江湖楼阁迥，百年家国鬓毛苍。\n鸿飞岂为秋田下，菊绽从知旧径荒。雾雨君山登未得，西风休为孟嘉狂。"
        },
        {
            "标题": "病中忆鲁南钦佩",
            "作者": "顾璘",
            "内容": "空斋高卧动经旬，远梦天涯忆故人。典礼近闻刘向起，草玄犹柰子云贫。\n江楼积雨鸣长夜，山郭馀花堕晚春。人世几何将白发，年年离恨独伤神。"
        },
        {
            "标题": "雪后泛湖和周子贤",
            "作者": "顾璘",
            "内容": "西郭群峰积雪寒，画船湖上倚篷看。楼台隐见青松色，芦荻萧条白雁滩。\n沉醉放歌新岁始，阳春和曲古来难。期君尽访山中寺，细草微风石路乾。"
        },
        {
            "标题": "漫郎宅用邢侍御韵",
            "作者": "顾璘",
            "内容": "炯炯舂陵作，丹心白日明。几人能体国，遗爱在专城。\n使节临湘楚，心香仰法程。看公流浪迹，宠辱底须惊。"
        },
        {
            "标题": "满庭芳 见村社",
            "作者": "顾璘",
            "内容": "黄菊摧残，霜寒云冷，村墟别有风情。白蘋红蓼，相映水痕清。\n且喜时和盗息，是人家、仓廪丰盈。击社鼓，迎神答愿，儿女笑歌声。"
        },
        {
            "标题": "往来道中漫兴 其六",
            "作者": "顾璘",
            "内容": "晴峰早布雪迎人，归路仍飘雨浥尘。地主莫言乘暇日，山灵真为借佳辰。\n穷高一览乾坤小，志怪初惊耳目新。信道宣尼登泰岳，吴门白马望皆真。"
        },
        {
            "标题": "漫吟",
            "作者": "顾璘",
            "内容": "万事浮云莫问天，发毛元解记流年。春秋按节投花种，儿女分畦理芋田。辟地多方求怪石，买山初意为流泉。城敔自古称佳丽，独笑先生野性偏。"
        },
        {
            "标题": "往来道中漫兴 其五",
            "作者": "顾璘",
            "内容": "水木相牵野念兴，草堂归梦绕钟陵。久知白石饥堪赖，况说青山盗不憎。\n老陟乌台真失计，生图麟阁本非能。锄瓜壅芋生涯在，底用求田向越僧。"
        },
        {
            "标题": "寿易太守士美",
            "作者": "顾璘",
            "内容": "清修乡国老文儒，后辈跄跄总不如。黄霸有才聊试郡，伏生从少已传书。\n高才晚剖荆山玉，美政新还合浦珠。林壑光阴方洒落，莫教门外候安车。"
        },
        {
            "标题": "赠陆司谏浚明游金陵还吴",
            "作者": "顾璘",
            "内容": "陆子入金陵，飘飘若神仙。足著远游履，高咏名都篇。\n朝攀虎踞石，夕弄汤池泉。穷搜六代迹，下拍灵运肩。\n它人安得近，相携唯惠连。眷余卧江海，杖策枉茅檐。\n会面惊发改，吐心知性偏。问渠解绶故，举眼睨青天。\n呼酒不停饮，竟醉眠花前。凌晨告别去，往就丹阳船。\n浩荡震泽水，相望空云烟。"
        },
        {
            "标题": "雪中和王存约刑侍五首 其一",
            "作者": "顾璘",
            "内容": "杪岁呈三白，农谈喜及时。麦传全稔信，松挺后凋枝。\n海冻愁龙伯，沙寒泣雁儿。唯有袁安舍，高眠竟不知。"
        },
        {
            "标题": "酬刘元瑞黄州见寄之作",
            "作者": "顾璘",
            "内容": "秋风旌节过黄州，杪岁椷书到岭陬。交谊死生归气槩，词华今古接风流。\n江翻荆口天齐落，山转滇南地半浮。闻道柏台多暇日，况逢陶谢好同游。"
        },
        {
            "标题": "明妃怨 其二",
            "作者": "顾璘",
            "内容": "翠娥颦雪度龙沙，欲悔还愁却自嗟。争似后宫无履迹，此生长拟见中华。"
        },
        {
            "标题": "明妃怨 其一",
            "作者": "顾璘",
            "内容": "掩抑哀弦别上都，玉颜那遣嫁匈奴。人生觌面犹相忽，何况君王隔画图。"
        },
        {
            "标题": "九日喜何叔皮至山庄",
            "作者": "顾璘",
            "内容": "山馆际佳节，川原秋气澄。白日照禾黍，颇适幽居情。\n曳杖登高丘，停车延友生。契阔良已展，欢悰亦交倾。\n浊酒写情愫，三爵匪充盈。古处道所贵，浇漓安可徵。\n风凄碧草变，露湿黄花荣。感兹时物改，勖尔没齿盟。"
        },
        {
            "标题": "辱泾川公惠诗谈止足之分奉答三章 其一",
            "作者": "顾璘",
            "内容": "汎览前古志，衋然增中酸。贤圣困胼胝，黠侠炙人肝。\n门雀叹贵贱，市犬惊悲欢。是非乱无定，千载劳铅丹。\n徒令腐儒辈，怒发时冲冠。璘也生最晚，履道惭孤寒。\n南迁济湘水，始陟横渠坛。玄功无弃物，朽骨蒙雕刊。\n孤羁恋恩义，逆境知忧患。鹪鹩自云微，冀饱鼠壤残。\n营营飞蛾翼，竟为烈火燔。近枉大雅什，益闻达生言。\n如病居膏肓，得投俞扁丸。波涛息中境，魂梦寂以安。\n朅闻青春尽，期诣西园观。遥携林中弈，试洗花间盘。\n斯游漫成阻，后约良非难。蒲轮颇安稳，何必忧轾轩。"
        },
        {
            "标题": "辱泾川公惠诗谈止足之分奉答三章 其二",
            "作者": "顾璘",
            "内容": "泾公鼎鼐器，一德调咸酸。委身奉明主，即事恒披肝。\n云龙际嘉会，鱼水投至欢。秉笏四十载，寸衷晚逾丹。\n班马记言笔，房杜进贤冠。所至见挺直，凛凛奸谀寒。\n朅来守留京，建节上将坛。军容一时肃，政蠹随手刊。\n遂令鸿雁居，悉远豺狼患。翻然忆莼鲈，匪谓伤秋残。\n叩阍累十疏，缨冕先自燔。止足不殆辱，永怀伯阳言。\n回驾太勇决，何啻如转丸。至今四海心，忽忽忧危安。\n嗟予愧河伯，谬向东海观。时沾勺水益，已足盈盂盘。\n曲士束小教，语大固所难。且愿待函丈，日听歌虞轩。"
        },
        {
            "标题": "补寄张司马九月六日忆湘山寺旧游一首",
            "作者": "顾璘",
            "内容": "遥忆东山张太傅，去年今日共离觞。清江画舫愁中别，古寺寒松梦里苍。\n黄菊再逢非旧客，白头相见定何乡。题诗欲寄衡阳外，目倚西风送雁行。"
        },
        {
            "标题": "木兰花慢 答介溪礼书二首 其一",
            "作者": "顾璘",
            "内容": "望紫云宫阙，曾出入、更行游。向凤阁挥毫，龙墀曳履，籍甚清幽。\n千载明良庆会，天地德独抱寸心酬。鲁史专行笔削，虞廷迭和歌讴。\n华旃日侍岂番休。殿东头。朱扉黄阁，班行回回，岁月悠悠。\n遥想而今乐事，西苑畔碧树正清秋。玉醴长沾凤斝，绣袍紧趁龙辀。"
        },
        {
            "标题": "幕府山望江",
            "作者": "顾璘",
            "内容": "昨梦江上游，巨浪动枕前。今登山头望，江色转可怜。\n青峰几千仞，倒卧中流天。人声落浦溆，树杪浮行船。\n物理反相媚，乐意良已偏。因寻达磨室，仰叩西来禅。\n面壁恐心死，渡芦事亦颠。不如结同好，啸咏攀云烟。\n一醉更一醒，明日还复然。"
        },
        {
            "标题": "公宇纳凉四首 其二",
            "作者": "顾璘",
            "内容": "散发乘风怯病身，出门途路触黄尘。每愁入夏妨高兴，不似青春解著人。"
        },
        {
            "标题": "送叶户部瑞监税还南都二首 其二",
            "作者": "顾璘",
            "内容": "北峰南峰夹西湖，烟景四时张画图。暇日使君摇艇子，新诗的的似明珠。"
        },
        {
            "标题": "赠水部张诚之采木南楚有功擢山东宪副",
            "作者": "顾璘",
            "内容": "圣王御六合，孝敬百礼崇。祠坛及寝殿，如天开法宫。\n大木出南楚，肃诏腾雷风。层厓伐梓楠，斧声震高穹。\n万牛痏肩领，巨筏亘长虹。山灵献材异，波侯开道通。\n贤哉张使君，来秉玉节雄。岂不念王事，而哀切民穷。\n献谋广财用，厚直来商工。优优播慈令，蹇蹇竭匪躬。\n譬如求才俊，杰者必登庸。梁栋入内苑，巀嶪起天中。\n巍然睹巨丽，伟绩归司空。落成大庆赉，锡命先有功。\n曰君冰玉操，风纪责所隆。煌煌獬豸衣，执宪山之东。\n授官副雅望，万口称嘉同。青云快翔翥，展翼随鹓鸿。\n台斗岂足践，令誉歌永终。"
        },
        {
            "标题": "送叶户部瑞监税还南都二首 其一",
            "作者": "顾璘",
            "内容": "杭州北关天下通，大艎小艓往来同。宽税幸逢尧舜理，无人不颂使君功。"
        },
        {
            "标题": "登南屏山绝顶",
            "作者": "顾璘",
            "内容": "雾璧霞岑路有无，下窥平地散江湖。青天咫尺星辰湿，沧海周回岛屿孤。\n吴越向来悲粉黛，乾坤何处觅蓬壶。清尊坐接流云饮，白日苍茫对画图。"
        },
        {
            "标题": "悼李千骑",
            "作者": "顾璘",
            "内容": "渭滨久寂莫，何人应非熊。不识一丁字，空持六钧弓。\n桓桓李将军，诗书浩填胸。草檄鞍马畔，折冲樽俎中。\n虽孤云台画，至今称英雄。"
        },
        {
            "标题": "子鱼南轩看菊",
            "作者": "顾璘",
            "内容": "新霜下庭除，寒气薄丛菊。幽花汎馀馨，残叶抱枝绿。\n佳人惜流序，玩此竟昏旭。开筵叙同心，漏转更秉烛。\n飞觞不停手，既醉情益属。忆余别君堂，三岁始再复。\n前时笑歌人，今日半成哭。君颜渐非朱，我发素将秃。\n悠悠百年期，流转亦何速。功名有天造，升高易颠覆。\n不如丘园中，放浪展心曲。月出但高歌，无用太拘束。"
        },
        {
            "标题": "拟宫怨（七首）",
            "作者": "顾璘",
            "内容": "不见彤墀日月旗，庭隅草木掩清辉。金舆到处无新故，玉儿从来有是非。暮雨楼台双燕入，春寒池馆百花稀。监宫一去无人语，独自含颦咏绿衣。"
        },
        {
            "标题": "拟宫怨（七首）",
            "作者": "顾璘",
            "内容": "流苏帐冷琐窗虚，云月差差度玉除。百岁精灵悲故剑，九重恩宠附前鱼。莲花有恨凝芳履，竹叶无光引属车。人意已疏言更浅，莫将词赋倚相如。¤"
        },
        {
            "标题": "能仁寺",
            "作者": "顾璘",
            "内容": "竹树烟生暮景沉，西岩高阁迥难寻。幽溪锦石垂花丽，古殿寒云接海阴。\n荒径散分灯火乱，春山数劝酒杯深。经过胜地浑难并，不负幽人十载心。"
        },
        {
            "标题": "禽言六首 其四 泥滑滑",
            "作者": "顾璘",
            "内容": "终风发发，周道如刷。零雨沾之，足不得劄。匪足不劄，覆车及辖。\n尔行弗时，勿谓泥滑。"
        },
        {
            "标题": "念奴娇 湘山怀古",
            "作者": "顾璘",
            "内容": "振衣嵂"
        },
        {
            "标题": "少年游 念往",
            "作者": "顾璘",
            "内容": "南山豆陇，东门瓜地，天与十年间。傍水栽松，向风调鹤，俗事了无关。"
        },
        {
            "标题": "登牛首两厓颠",
            "作者": "顾璘",
            "内容": "双阙峙天表，巨鳌戴云浮。秋空气先爽，预惬登高游。\n攀缘千仞起，曲折百盘周。苍林忽在下，手挹河汉流。\n累累支机石，荒池饮牵牛。峥嵘罗众山，俯视但微丘。\n北瞻黄金阙，五城十二楼。高帝圣图远，设险开皇州。\n鼎湖不可望，苍梧云影愁。长江渺一发，孰与吾乘桴。\n舒啸振铃阁，诸天风飕飗。落日下西岭，惨怆增人忧。"
        },
        {
            "标题": "与陈石亭雪后游牛首山",
            "作者": "顾璘",
            "内容": "隆冬季月岁云徂，策马牛山兴不孤。削璧倚空云点缀，古松沿涧雪模糊。\n堂垂塔影传灵怪，人转岩腰学画图。形胜江南无可比，武皇龙驾合踟蹰。"
        },
        {
            "标题": "潇江泛舟入道州",
            "作者": "顾璘",
            "内容": "潇江清且驶，舍车泛轻舠。稍恬荡漾趣，暂谢登顿劳。\n石脚插潭腹，危峰叠争高。牵夫不可度，孤猿攀树号。\n滩水日倾泻，触石怒成涛。游鱼掷影过，尾赤惮所遭。\n绝流百具备，嗟尔将焉逃。信哉法网密，民生始嗷嗷。\n周公有令典，无取斯鞅曹。"
        },
        {
            "标题": "还家同金士希诸君游牛首",
            "作者": "顾璘",
            "内容": "金陵山水四方闻，天阙嵯峨更不群。台殿散临云外起，冈峦遥向日边分。\n幽人兴发清虚界，正月春生锦绣文。莫怪还家先到此，他乡魂梦每殷勤。"
        },
        {
            "标题": "春日湘江偶泛 其一",
            "作者": "顾璘",
            "内容": "春日湘江江水深，春风荡桨一开襟。群山夹浦青无尽，芳树摇波绿更沉。\n细雨忽来沾客鬓，啼莺何事响前林。长歌漫倒清尊酒，独坐终伤异域心。"
        },
        {
            "标题": "春日湘江偶泛 其二",
            "作者": "顾璘",
            "内容": "下马江亭入画船，绿波芳草媚阳天。娟娟秀石垂萝上，泛泛轻鸥远照前。\n胜赏并催幽兴发，高辞空羡古人传。驱驰已负深春月，潦倒空悲谪宦年。"
        },
        {
            "标题": "金元宾自吴赴山中商定王履吉遗藁临别有赠",
            "作者": "顾璘",
            "内容": "王子不可作，遗编重南金。珊瑚逸海底，铁网劳行寻。\n元宾奋高义，搜罗逮幽沈。玉札聚缃帙，虹光耀词林。\n玄经不覆瓿，侯芭名至今。完此连城宝，重尔传灯心。\n四海莽寥阔，谁应嗣知音。"
        },
        {
            "标题": "以铁冠寿徐子仁",
            "作者": "顾璘",
            "内容": "干将鍊神剑，遗我铁一丸。道逢洪厓公，为制头上冠。\n形模半月偃，金波错微澜。晶荧金天气，照耀素发寒。\n赠子介眉寿，缀之瑶华簪。偃蹇青林侧，魑魅焉可干。"
        },
        {
            "标题": "送舒教谕赴海阳 其三",
            "作者": "顾璘",
            "内容": "沧海潮阳郡，青山刺史祠。遗文真作者，直道更吾师。\n采藻怀明荐，歌芹托盛时。寥寥前圣统，无使后生疑。"
        },
        {
            "标题": "送舒教谕赴海阳 其一",
            "作者": "顾璘",
            "内容": "憔悴行吟地，逢君意洒然。同歌湘水曲，何啻竹林边。\n待月收银烛，鸣箫转画船。莫言春色尽，长觉野情偏。"
        },
        {
            "标题": "送舒教谕赴海阳 其二",
            "作者": "顾璘",
            "内容": "荒郡少人事，清筵时对君。投壶惊涧鸟，题石扫山云。\n暂喜羁愁减，俄闻去路分。转嗟尘世短，离恨日纷纷。"
        },
        {
            "标题": "柳山诸诗八首 其六 登春台",
            "作者": "顾璘",
            "内容": "高台倚青嶂，下顾城郭间。茅居散花竹，雨馀春意閒。\n相将理农务，朝耕暮来还。寄言长民者，勿使惠爱悭。"
        },
        {
            "标题": "和徐子仁除夕",
            "作者": "顾璘",
            "内容": "蓬鬓休嗟老不堪，馀生都已付沈酣。身旋蛙井元无几，岁历龙飞又十三。\n江草向人寒更绿，塞鸿何事早辞南。年来结念投禅寂，且喜维摩屡放参。"
        },
        {
            "标题": "乞骸后奉答周观察子贤",
            "作者": "顾璘",
            "内容": "燕河舟楫三春水，浙路旌旄十郡山。海内交情倾盖晚，江南归思乞骸还。\n青霄气偃松杉老，丹壑秋深杞菊斑。祇恐远游辞膝下，敢云高举出人间。"
        },
        {
            "标题": "凭虚阁送刘元瑞入浙校书",
            "作者": "顾璘",
            "内容": "画阁虚明瞰远空，高秋酾酒对长风。青莲法界炎蒸外，碧草离心怅望中。\n年少说诗推子夏，家贫好事羡杨雄。归依自是诸生愿，莫以周流叹道穷。"
        },
        {
            "标题": "冬日同诸公饮凭虚阁",
            "作者": "顾璘",
            "内容": "寺阁吟诗腊月中，拥裘行酒气弥雄。江山过雪生新色，天地凝寒渺太空。\n独去鹰鹯迷落日，后凋松柏倚高风。须知霜月光偏胜，莫道冰林赏易穷。"
        },
        {
            "标题": "饭普惠寺",
            "作者": "顾璘",
            "内容": "绿树邀行骑，青山拥寺门。不劳钟磬响，久厌市朝喧。\n解带榆烟午，钩帘竹日暄。老僧锄菜甲，随意具盘餐。"
        },
        {
            "标题": "花犯 冒雾往郴",
            "作者": "顾璘",
            "内容": "晓鸡鸣，登车就道，残星尚明灭。水雾山云，偷晓弄阴晴，四望凝结。\n太阳高起青天上，有光难下彻。更莫论、奇峰佳树，一槩浑遮隔。"
        },
        {
            "标题": "孟中丞命酒息园集诸文士赋一首",
            "作者": "顾璘",
            "内容": "山人避俗野园开，宪府邀欢载酒来。浮杯岂让山阴会，授简还徵邺下才。\n暂遣閒云依绂冕，更呼明月照池台。锦筵烂漫唯须饮，画烛阑珊未拟回。"
        },
        {
            "标题": "赠王司寇乞养归台南四首 其三",
            "作者": "顾璘",
            "内容": "脱身霄汉赋閒居，暂息鹏风九万馀。母氏在堂思戏采，人生当路几悬车。\n烧丹试凿皇华井，闭户应脩禹穴书。料得晨昏调鼎味，长将竹笋脍江鱼。"
        },
        {
            "标题": "赠王司寇乞养归台南四首 其二",
            "作者": "顾璘",
            "内容": "抗疏曾闻动武皇，一麾迢递过沅湘。青冥直气干星斗，白首孤怀映庙廊。\n韩愈归朝公望重，王阳辞阪圣恩长。行藏历历俱无忝，拭目台南皎日光。"
        },
        {
            "标题": "赠王司寇乞养归台南四首 其四",
            "作者": "顾璘",
            "内容": "天台石梁天下奇，龙湫雁荡碧逶迤。平生蜡屐今方用，向老奚囊每自随。\n海浸楼台云五色，洞藏花竹露千枝。知公此去能高卧，秪恐商王起梦思。"
        },
        {
            "标题": "赠王司寇乞养归台南四首",
            "作者": "顾璘",
            "内容": "千岩万壑乞閒身，风节分明见古人。爱下更无包孝肃，恋亲谁似范纯仁。\n天颜咫尺传优诏，海角逍遥理钓纶。明发都城新雪霁，甘棠何限总含春。"
        },
        {
            "标题": "寄题袁永之列岫楼",
            "作者": "顾璘",
            "内容": "高楼隔金阊，乃瞰横塘水。画栋切云浮，雕题翼风起。\n旷望临大荒，川原敞千里。洞庭七十峰，罗列窗户里。\n矧兹灵岩近，松桧森可指。美人楼中居，懒慢谢冠履。\n轻举希灵仙，高卧儗豪士。支颐对青苍，傲然薄城市。\n林烟润琴丝，湖月漾书几。举酒歌慨慷，神游荡无涘。\n玄晖傥可作，讵羡郡斋美。"
        },
        {
            "标题": "遣怀绝句（七首）",
            "作者": "顾璘",
            "内容": "夜静云生室，春深水到门。松高多绣顶，兰古自悬根。"
        },
        {
            "标题": "遣怀绝句（七首）",
            "作者": "顾璘",
            "内容": "猺女招歌剧，蛮郎步射强。花环垂耳大，竹弩挂腰长。"
        },
        {
            "标题": "同汪希会钱塘观潮",
            "作者": "顾璘",
            "内容": "使君驻节钱塘口，曾见江潮突兀来。雪影障天千仞白，雷声喧海两山开。\n孤舟簸荡行难稳，往事销沉去莫回。南渡君王吟赏处，峰头空指旧楼台。"
        },
        {
            "标题": "遣怀绝句（七首）",
            "作者": "顾璘",
            "内容": "涧冷菖蒲翠，山春踯躅红。草惊秋尽火，树厌夜深风。"
        },
        {
            "标题": "遣怀绝句（七首）",
            "作者": "顾璘",
            "内容": "花豹金钱背，文鹇蜀锦毛。厨泉山笕细，江稻水车高。"
        },
        {
            "标题": "遣兴和三弟舜玉",
            "作者": "顾璘",
            "内容": "三月馀寒散缊袍，夕阳行药过东皋。金花抱雨松枝重，紫箨穿云竹笋高。\n远蹑烟霞逃世网，细吟风月调朋曹。春来病骨殊轻健，尽日登山未觉劳。"
        },
        {
            "标题": "蔷薇洞",
            "作者": "顾璘",
            "内容": "百丈蔷薇枝，缭绕成洞房。密叶翠帷重，秾花红锦张。对著玉局棋，遣此朱夏长。香云落衣袂，一月留余芳。"
        },
        {
            "标题": "遣怀绝句（七首）",
            "作者": "顾璘",
            "内容": "月落猿声苦，风高虎气腥。山雷春送雪，江雾夜藏星。"
        },
        {
            "标题": "遣怀绝句（七首）",
            "作者": "顾璘",
            "内容": "野鲜苍兕猛，山鲊鹧鸪香。市笋挦苞出，仓禾带把藏。"
        },
        {
            "标题": "秦女卷衣",
            "作者": "顾璘",
            "内容": "拂拭君王衣，宛转五龙文。光华动宝席，恐是瑶台云。\n贵人金屏侧，天语杳莫闻。愿持小星义，誓以奉朝曛。"
        },
        {
            "标题": "秋日同总镇二公饮黄鹤楼三首 其二",
            "作者": "顾璘",
            "内容": "高楼骋望楚天宽，千古閒情一倚阑。黄孟史家称最孝，孙刘王业恨偏安。\n休怜往事成翻掌，且对秋风一正冠。说与幽人应愧杀，渔歌遥起蓼花滩。"
        },
        {
            "标题": "秋日同总镇二公饮黄鹤楼三首 其一",
            "作者": "顾璘",
            "内容": "虎帐同分圣主忧，时平聊共赋高秋。江经神禹多平土，山去仙人有故楼。\n风起鱼龙还自骇，醉来弦管欲生愁。亭前石镜知何在，明月依然照白头。"
        },
        {
            "标题": "秋日同总镇二公饮黄鹤楼三首 其三",
            "作者": "顾璘",
            "内容": "楼前野色散秋容，楼下浮烟晚更浓。江汉水深龙窟宅，衡庐天远楚提封。\n蒹葭白露愁归客，禾黍黄云慰老农。宾从满筵笳鼓急，庾公那得任疏慵。"
        },
        {
            "标题": "和望之中丞春日对雪二首 其二",
            "作者": "顾璘",
            "内容": "大壑春生冰欲开，青皇将雪下瑶台。先教润泽苏原草，故送清寒勒野梅。\n鳷鹊云高鸿影度，卢龙江动练光回。东郊前日迎春侣，裘马翩翩射鹿来。"
        },
        {
            "标题": "沈生来天台示予董子繁露",
            "作者": "顾璘",
            "内容": "沈君布衣人，藏书满千卷。开口谈黄虞，何心耻贫贱。\n我生与世多乖张，交谊向君偏缱绻。九月山城桂花白，尘飞郡斋无过客。\n蹇驴箬帽云中来，忽若炎天堕松雪。解囊乍读繁露书，举觞新荐望潮鱼。\n生逢奇事即快意，何必歌舞为欢娱。我亦未得乐，君亦不肯留。\n仰视天台路，坐负桃源游。会须共钓石湖去，莫遣岁月共悠悠。"
        },
        {
            "标题": "清明病中作",
            "作者": "顾璘",
            "内容": "万里清明节，三年放逐臣。已无花共照，况有药相亲。\n岭徼饶蒸雾，江湖一病身。圣朝容腐朽，归去老垂纶。"
        },
        {
            "标题": "于按察泉庄杂咏十四首 其三 清流关",
            "作者": "顾璘",
            "内容": "颇笑古函谷，晓出鸡鸣客。四海今一家，岩关石门坼。"
        },
        {
            "标题": "秋居杂诗六首 其六",
            "作者": "顾璘",
            "内容": "落景掩衡门，虚檐蚊乱喧。天空凉露早，月淡小星繁。\n帘晃兰膏烛，庭薰桂醑尊。悠然歌古调，何厌处山樊。"
        },
        {
            "标题": "秋日寻城东诸山颇历深险得诗八首 其一",
            "作者": "顾璘",
            "内容": "秋日端居愁不眠，出门骑马踏苍烟。衣沾湿翠经厓崿，耳洒寒声接涧泉。\n梦到桃源询往代，疑逢石髓见灵仙。金陵岂独称佳丽，咫尺名山是洞天。"
        },
        {
            "标题": "秋日寻城东诸山颇历深险得诗八首 其五",
            "作者": "顾璘",
            "内容": "盘空石路草纤纤，白鹤仙人尚有岩。松偃即披云作盖，瀑飞还挂水为帘。\n采芝绮夏何须出，食蕨夷齐亦太廉。种黍满田长酿酒，栖迟何叹岁年淹。"
        },
        {
            "标题": "秋日寻城东诸山颇历深险得诗八首 其六",
            "作者": "顾璘",
            "内容": "六代干戈龙战残，青山依旧绕江干。石麟不省玄堂改，漆阁徒伤翠柏寒。\n庾信归来空有赋，陶弘老去竟何官。飞鸿欲避林间犬，万里冥冥振羽翰。"
        },
        {
            "标题": "秋至亭上",
            "作者": "顾璘",
            "内容": "关心唯碧树，豁目更苍岑。雨喜蜻蜓出，秋惊蟋蟀吟。\n狂歌穿竹响，瘦影照池深。岂好逃城市，喧嚣自不禁。"
        },
        {
            "标题": "衢州道中呈子贤宪佥",
            "作者": "顾璘",
            "内容": "江上相逢衣绣客，青云高况映霜天。玄谈屡接清尊酒，丽藻初传宝剑篇。\n长路群山催染翰，中流明月照行船。淮南桂树空摇落，岁暮天涯共惘然。"
        },
        {
            "标题": "丙子元日于郡斋作四十韵",
            "作者": "顾璘",
            "内容": "南纪江潭远，东风节序移。流年伤久客，多病负明时。\n稼穑功何补，莺花兴匪宜。岭梅虚照眼，江柳莫摇丝。\n忆昔为郎日，承亲乐在兹。都城依斗极，画省缀云司。\n禄米供调膳，家园奉杖藜。閒情潘岳赋，燕喜鲁人诗。\n棣萼连庭发，槐阴拂地垂。书编长枕藉，酒斝亦淋漓。\n契合多良友，招邀慰所思。声华倾座重，精白寸心知。\n松桧寒逾劲，骅骝老不羁。已堪徵道义，况更得师资。\n西汉才方盛，东周梦岂衰。立谈期化理，倾倒绝猜疑。\n中路罹多难，专城试一麾。梁陈高贼垒，河朔走征旗。\n苦乏勤王略，空怀报国私。援枹临矢石，饮血抚鳏嫠。\n仅免投豺虎，方思伴鹿麋。愚蒙仍触法，覆载本含慈。\n斧锧逃轻典，丹青发朽姿。恩波犹五马，窜地异三危。\n水镜开城观，星躔压地支。国风饶比兴，民俗重耕犁。\n桃水居人乐，华胥帝载熙。颇容山简醉，未释贾生悲。\n信美非吾土，浮名已后期。形容麟阁远，羽翼鴳图卑。\n即事惊华发，无阶叩赤墀。大欢惟菽水，野性一茅茨。\n纳履思投足，谈经得解颐。文章关不朽，气格许谁追。\n能事输前列，洪钧贵自持。陶镕兼物类，浑朴断人为。\n郁郁希游夏，劳劳去管伊。行藏俱自得，筋力岂空疲。\n细雨衣襟净，深山卧起迟。时寻老渔父，同钓楚江湄。"
        },
        {
            "标题": "吴门怀古",
            "作者": "顾璘",
            "内容": "南眺荒原思惘然，阖闾城古澹苍烟。吴宫已没弹丝处，胥渚犹伤赐剑年。\n渺渺晴湖浮远岫，萋萋春草下平田。长洲废苑那堪问，落日祇馀麋鹿眠。"
        },
        {
            "标题": "五老图歌寿祝封君",
            "作者": "顾璘",
            "内容": "天地乃万化之门，阴阳乃五行之根。太始逮今几万载，一气不息绵绵存。\n瞻彼五老，霭若云屯。降神玄漠，凝质胚浑。眉垂暮雪，颜映朝暾。\n玄冠朱绂，素旄青幡。履彼黄道，出入氤氲。非五行之变化，果孰得而究言。\n灵风结驷马，迅雷走骈车。列缺叱右御，须臾周太虚。\n上帝洞天三十六，敕守互代群仙居。息驾广漠野，晞发扶桑津。\n西观蟠桃树，一花三千春。曾同二龙父，下应宣尼辰。\n六经始烂熳，照耀垂生民。不须神鼎炼大药，尽使寿域回清淳。\n祇今皇帝轩辕身，山林父老华胥宾。迩闻牛渚生至人，长生宝诀传更真。\n餐霞服玉好颜色，坐玩风扬东海尘。"
        },
        {
            "标题": "如梦令 雨怀",
            "作者": "顾璘",
            "内容": "夜静猛风将雨。落尽紫榆千树。行客忆江南，渺渺碧天穷处。\n无绪。无绪。独与寒灯宾主。"
        },
        {
            "标题": "赠施子仁入汴二首 其一",
            "作者": "顾璘",
            "内容": "君上夷门瞰大河，绕城秋色起洪波。梁王宾客知谁在，莫唱蓬池阮籍歌。"
        },
        {
            "标题": "赠施子仁入汴二首 其二",
            "作者": "顾璘",
            "内容": "熊轓皂盖大梁游，回首金陵二十秋。闻道西关子城下，雁鸿飞尽水空流。"
        },
        {
            "标题": "入宝庆",
            "作者": "顾璘",
            "内容": "林稠庐落聚，垄断路歧分。旷野迎迟日，长天失过云。金汤城据险，斥堠野屯军。长吏岑曦似，边笳夜不闻。"
        },
        {
            "标题": "再答孟侍御期予入桂林之作",
            "作者": "顾璘",
            "内容": "春风桂岭忆同游，腊雪湘江独倚楼。星汉依微天北极，岁华摇落水东流。\n山藏散吏衣冠懒，云掩荒城鼓角愁。正月望君骢马色，纫兰搴芷共淹留。"
        },
        {
            "标题": "瑞龙吟 辰溪舟行",
            "作者": "顾璘",
            "内容": "辰溪水，想是银汉分流，桃源旧沚。楚中胜槩奇观，潇湘云梦，参差难比。\n峰峦美。可信舟移天上，人行图里。稍经蕙浦兰汀，忽惹閒鸥，一双飞起。\n曾访苏公赤壁，柳侯黄庙，而今荒矣。岂似万丈丹梯，千重云垒。\n天翻地覆，紫翠无成毁。试捲起、疏帘危坐，游丝飞絮，亦为春风喜。\n清明两岸开桃李。戏作穿花士。笑伏波衰萎。向门生哀咏，自伤边鄙。"
        },
        {
            "标题": "送潘方伯归卫水",
            "作者": "顾璘",
            "内容": "桂酒兰舟湖水傍，西湖六月似探汤。众宾赤汗洒成雨，羡君道服南薰凉。\n高歌返棹日将暮，青山倒映浮云黄。荷花绝胜美人面，劝客留连各尽觞。\n白壁青蝇岂堪数，富贵何如道傍土。君不见二疏脱略东门归，赫奕高名照千古。"
        },
        {
            "标题": "梅开答孟中丞厌客之嘲",
            "作者": "顾璘",
            "内容": "骢马能过问野梅，柴门何惜向阳开。空劳野客巡檐笑，实少高人载酒来。\n地僻谁怀元亮宅，月明深负谪仙杯。须知竹下三三径，本为招邀二仲裁。"
        },
        {
            "标题": "幽居十二咏和鲁南 其五 扫径",
            "作者": "顾璘",
            "内容": "清心唯素月，满意祇苍苔。落叶时相妒，那能不扫开。"
        },
        {
            "标题": "十一月二日自襄阳赴谷城将游太岳",
            "作者": "顾璘",
            "内容": "晓出襄阳郭，暮投谷城徼。地势益高衍，山形稍奔峭。\n风霁云雾豁，残阳露微照。天乎借良辰，人也谐宿好。\n明登崒嵂间，千里骋遐眺。"
        },
        {
            "标题": "早秋过斌公山房和许彦明三首 其三",
            "作者": "顾璘",
            "内容": "济胜无强足，幽寻亦据梧。僧门远市井，秋色澹菰蒲。\n定息看香篆，逃禅托酒壶。浮名百年祟，遣尽莫重沽。"
        },
        {
            "标题": "同诸君游碧峰寺",
            "作者": "顾璘",
            "内容": "净域秋如昔，佳宾胜在兹。壶觞牵野兴，歌咏发岩姿。\n殿古高云积，林深落照迟。莫留残醉去，他日怨暌离。"
        },
        {
            "标题": "剑池歌送李司法赴苏州",
            "作者": "顾璘",
            "内容": "干将乃是金天精，爪发堕炉神剑成。龟文缦理踊高价，骏马千匹三都城。\n盘鱼腾光壮士死，阖闾耻作吴公子。凫雁长埋白虎峰，蛟龙竟化寒池水。\n池水泠泠百丈深，春花覆水红香沉。池头歌舞日欢赏，地下谁识君王心。\n君王已去河山改，千年符竹纷光彩。画戟红旌绮句飞，韦布风流至今在。\n使君才俊倾梁园，登朝执法临吴门。秦镜光明照人胆，汉网疏阔流馀恩。\n青春多暇应出游，剑池正对齐云楼。不厌桥东老居士，时来散发共扁舟。"
        },
        {
            "标题": "寄题文徵仲玉磬山房二首 其一",
            "作者": "顾璘",
            "内容": "曲房平向广堂分，壁立端如礼器陈。拊瑟便应来凤鸟，折腰那肯揖时人。\n词华价并金声赋，寿酒欢生玉树春。法象泗滨真不忝，画梁文藻翠光匀。"
        },
        {
            "标题": "烛影摇红 攸县山行遇雨",
            "作者": "顾璘",
            "内容": "微雨空濛，青山一带如烟隔。绿杨霜后正凋枯，特地蒙恩泽。\n野草何知喜悦。谓春转、江湘二月。冻云覆水，朔吹鸣条，较来还别。"
        },
        {
            "标题": "山行绝句十三首 其十三",
            "作者": "顾璘",
            "内容": "磈砢万石底，滴沥泉一泓。裹茗欲煮尝，未有龙头铛。"
        },
        {
            "标题": "山行绝句十三首 其七",
            "作者": "顾璘",
            "内容": "山风一披拂，千林舞寒叶。恍如艳阳时，花丛闹狂蝶。"
        },
        {
            "标题": "山行绝句十三首 其四",
            "作者": "顾璘",
            "内容": "高低度岭频，清浅涉涧屡。恐已入天宫，山空无人语。"
        },
        {
            "标题": "寄题文徵仲玉磬山房二首 其二",
            "作者": "顾璘",
            "内容": "小搆山房护竹垣，道人行坐自云宽。湘帘散映图书乱，石枕横支梦寐安。\n世禄后先三曳绶，诗怀今古一凭阑。堪怜海月经檐白，正照前溪绿水寒。"
        },
        {
            "标题": "山行绝句十三首 其三",
            "作者": "顾璘",
            "内容": "青山八百里，蟠结千蛟龙。头角忽耸起，秀出云间峰。"
        },
        {
            "标题": "山行绝句十三首 其六",
            "作者": "顾璘",
            "内容": "开山种云子，汲涧探乳泉。可羡岩穴民，得养龟鹤年。"
        },
        {
            "标题": "连陪诸公柳山春游 其一",
            "作者": "顾璘",
            "内容": "湘州城北古堂幽，十日春晴两度游。山畔数亭俱可醉，林间孤涧亦销忧。\n岩峦气色迎车发，草树风光绕郭浮。况与群公陪胜践，岂输山简习池头。"
        },
        {
            "标题": "山行绝句十三首 其一",
            "作者": "顾璘",
            "内容": "开户霜如雪，登车日胜春。举目见千里，独慰游山人。"
        },
        {
            "标题": "山行绝句十三首 其八",
            "作者": "顾璘",
            "内容": "苍厓切云高，深涧万丈下。低头听泉声，风雨号静夜。"
        },
        {
            "标题": "山行绝句十三首 其二",
            "作者": "顾璘",
            "内容": "天如碧玉版，群山各写形。高空无障翳，龙凤互鶱腾。"
        },
        {
            "标题": "山行绝句十三首 其十",
            "作者": "顾璘",
            "内容": "胡然掠云起，忽尔落涧行。幽丛不见底，潏潏闻水声。"
        },
        {
            "标题": "吊司成鲁公振之已有园 其一",
            "作者": "顾璘",
            "内容": "郢水秋风入草堂，仙人归去白云乡。莎衣芒履难重遇，唯有中林橘柚香。"
        },
        {
            "标题": "山行绝句",
            "作者": "顾璘",
            "内容": "槎丫半折树，倾欹欲堕石。行人如飞仙，渺渺下青壁。"
        },
        {
            "标题": "茶陵山行值雨",
            "作者": "顾璘",
            "内容": "山行殊跋涉，急雨况纷纷。涧水横侵道，墟烟重积云。\n马羸鞭不起，鸡远听微分。数问邮亭憩，应怜仆从勤。"
        },
        {
            "标题": "山行绝句十三首 其五",
            "作者": "顾璘",
            "内容": "涧口架飞梁，山腰束微路。悬厓有茅屋，尽是赍粮户。"
        },
        {
            "标题": "山行绝句十三首 其十一",
            "作者": "顾璘",
            "内容": "涧道苍杉林，云寒白日阴。石壁相映起，肃穆愁人心。"
        },
        {
            "标题": "山行绝句十三首 其九",
            "作者": "顾璘",
            "内容": "径踏云边石，衣飘树杪风。绣鞍行一马，玉管引双童。"
        },
        {
            "标题": "山行绝句十三首 其十二",
            "作者": "顾璘",
            "内容": "槎枒半折树，倾欹欲堕石。行人如飞仙，渺渺下青壁。"
        },
        {
            "标题": "柳山诸诗八首 其二 咏归亭",
            "作者": "顾璘",
            "内容": "爱此群石秀，披襟就清风。羽觞泛回涧，不觉匏樽空。\n醉歌幽兰曲，行穿疏竹丛。浴沂有遗叟，俯仰将无同。"
        },
        {
            "标题": "柳山诸诗八首 其五 俟贤亭",
            "作者": "顾璘",
            "内容": "古人不可作，高亭复谁俟。赭衣供井税，寂寞循良事。\n白日照闾阎，凭高堕清泪。春风杂花低，何因见驯雉。"
        },
        {
            "标题": "排山晓发",
            "作者": "顾璘",
            "内容": "五更吹角起征夫，百里传餐戒晚厨。乌府自惭成忝窃，熊轓那敢惜驰驱。\n尘埃长远云生榻，瘴疠全消雪满须。惠爱倘闻千里洽，江湖从遣一身孤。"
        },
        {
            "标题": "山庄即事和周子庚",
            "作者": "顾璘",
            "内容": "十年无梦到东周，坦腹高眠杜若洲。狂吐肺肠投瓮盎，老持骸骨付菟裘。当楼月上山回昼，接畛风鸣麦弄秋。笑坐胡床歌散调，不须吹笛也风流。"
        },
        {
            "标题": "山中晚兴二首 其二",
            "作者": "顾璘",
            "内容": "野旷少人烟，云霞起暮天。饮牛临古涧，射雉出平田。\n林屋松然火，山醪谷算钱。班荆有遗老，高论上皇前。"
        },
        {
            "标题": "山中晚兴二首 其一",
            "作者": "顾璘",
            "内容": "古原浮夕照，灌木转晴风。人影梅苔上，鸡声竹树中。\n炊烟通壑瞑，积黍验年丰。长吏无苛政，农家乐事同。"
        },
        {
            "标题": "伤歌行",
            "作者": "顾璘",
            "内容": "青春欲去不可留，白日欲落花含愁。银鞍白马分明别，故苑夫容伤素秋。不惜红颜坐凋歇，可怜君恩难再得。夜簟香销巫峡云，寒衣泪落秦关雪。掩却青铜镜，不忍生尘埃。且留兰膏烛，有心莫成灰。风吹蓬枝往复回，去年团扇今年开。小物无情尚如此，何独君恩无去来。买赋无黄金，挑丝不成锦。欲因魂梦逐车轮，愿君莫恶珊瑚枕。"
        },
        {
            "标题": "咏扇画寄诸故人八首 其一 咏松寄乔白岩光禄",
            "作者": "顾璘",
            "内容": "青松高千尺，知是何年栽。独有憩阴者，时为清风来。"
        },
        {
            "标题": "池上有怀张水部",
            "作者": "顾璘",
            "内容": "江涛渺渺暮云阴，南去轻帆怅客心。雀舫暂停开省阁，骊珠频出动词林。\n芝兰并秀参差见，黄鸟相求上下吟。永日临池空洗耳，迢遥难近子牙琴。"
        },
        {
            "标题": "和张水部杂咏八首 其一 柳溪",
            "作者": "顾璘",
            "内容": "春雨夜来急，溪流朝已深。柳丝摇浅绿，垂影到波心。"
        },
        {
            "标题": "高司寇盘谷宗祠诗 其二",
            "作者": "顾璘",
            "内容": "崇祠象云构，盘谷缅逶迤。岩峦倚棂槛，松梧荫阶墀。\n宗祧肃天序，烝尝展时思。既覃亲睦恩，亦慎长少仪。\n昭昭世家体，懿则良可规。"
        },
        {
            "标题": "游覆釜山诸诗八首乃无量主人成果地也 其八 神灯",
            "作者": "顾璘",
            "内容": "云间疏焰冷光凝，千古空门不尽灯。一宿林中惊乍见，却留残语付山僧。"
        },
        {
            "标题": "送梁子材入京",
            "作者": "顾璘",
            "内容": "苍隼立臂鞲，侧目望丹霄。骅骝伏刍秣，志在千里遥。\n抚军磊落器，英妙称誉髦。旷志局文史，投笔诵龙韬。\n举意万人敌，一剑耻所操。扙策谒司马，气吞四海豪。\n对众弯彫弧，百步猿先号。名亚虎榜列，价重龙门高。\n还乡拜慈母，走马升仙桥。宝"
        },
        {
            "标题": "辱泾川公惠诗谈止足之分奉答三章 其三",
            "作者": "顾璘",
            "内容": "食桂亦足辛，食梅亦足酸。至味贵适口，安用珍龙肝。\n夸毗好怪异，旁观损人欢。杨雄抱清静，车毂恶朱丹。\n杜钦事薄游，龌龊簪小冠。有名映千古，何必论饥寒。\n赫赫卫与霍，巡游扈祠坛。出师燕然北，功成竟镌刊。\n高明鬼所瞰，竟致倾覆患。鹊巢岂不高，飘风自见残。\n象齿徒云长，厥身因以燔。所贵儒者事，功德与立言。\n富贵真小物，一掷轻弹丸。贤哉大司马，遗子独以安。\n戒酒虽短章，齐物因大观。巨细罔玷缺，完此白玉盘。\n高朗惟日月，自卑仰弥难。发蒙及小子，志气豁且轩。"
        },
        {
            "标题": "己巳十二月十四日夜雷",
            "作者": "顾璘",
            "内容": "岁暮月望夜云午，南山殷雷夹鸣雨。蛰虫惊诧鸡走藏，青帝玄冥果谁主。\n巫咸上天瞽史亡，空台无人识妖祥。披衣起坐残烛下，一夜不眠愁思长。"
        },
        {
            "标题": "石梁寺",
            "作者": "顾璘",
            "内容": "阴洞龙宫锁石梁，宝珠中夜有虹光。千章古木藏风雨，六月飞泉洒雪霜。\n逝水年华流不尽，孤云禅观澹相忘。坐沾空翠清毛发，绝胜醍醐灌顶凉。"
        },
        {
            "标题": "议修沔阳堤垸览童司成士畴河防志示官吏",
            "作者": "顾璘",
            "内容": "汉沔古沃壤，凋残慨今兹。禹书竟谁修，洚水仍尧时。\n鳞鳞烟火居，化为鱼鳖池。惰吏诿天运，素餐寂无施。\n我行践淤泽，流亡痛仳㒧。兴言乘橇绩，永叹涕泪滋。\n载考太史编，河防炯然垂。伟哉维扬守，长疏列安危。\n屯膏罔终惠，徒劳叫天墀。感之起中夜，墨檄纷四驰。\n版锸及冬举，贵不病农时。丁宁戒群吏，开岁期耘耔。\n匪躬乃臣职，勿间灾祥疑。"
        },
        {
            "标题": "试院呈同事陶判府",
            "作者": "顾璘",
            "内容": "归心遥下楚江东，尘鞅犹牵粤徼中。兴在山林如倦鸟，老持文墨愧雕虫。流光坐数经檐日，秋思争随落叶风。不有多情陶判府，雅吟高论与谁同。"
        },
        {
            "标题": "宿祝釐寺晚浴",
            "作者": "顾璘",
            "内容": "山居少尘事，行吟步高舂。连林不知远，倏度云间峰。\n寺门幽径熟，婉㜻抚长松。禅老款虚室，情亲色弥恭。\n玄论烬华烛，疏食临暮钟。浴我清净水，形骸缅冲融。\n虚襟释滞念，真气生灵宫。蒲团结跏趺，宛坐青夫容。\n就枕忽成寐，梦觉忘所从。天明返蓬户，日出山烟浓。"
        },
        {
            "标题": "同鲁南祝禧寺结夏八首 其八",
            "作者": "顾璘",
            "内容": "净社难求友，高人合在山。泉甘出石井，树老映苍颜。\n暑月谁偏爽，劳生今始閒。秋风何日至，叠巘拟重攀。"
        },
        {
            "标题": "宗伯邵公寿藏诗四首 其四",
            "作者": "顾璘",
            "内容": "公昔构斋居，泉源益清冽。公今作生墓，泉溜互环折。\n诸方仰灌溉，万类鉴澄澈。乾坤第二泉，彷佛为公设。"
        },
        {
            "标题": "宗伯邵公寿藏诗四首 其二",
            "作者": "顾璘",
            "内容": "二松何代物，挺峙□青冥。长风度万里，吹散波涛声。\n天意庇明德，宛遗卫佳城。行人过山麓，仰止馀阴清。"
        },
        {
            "标题": "寿太守姚大章",
            "作者": "顾璘",
            "内容": "耆旧襄阳满，耽吟复此翁。名跻作者列，身有古人风。\n避宠辞朱绂，含精守绛宫。谁云眉覆雪，转觉面如童。"
        },
        {
            "标题": "宗伯邵公寿藏诗四首 其一",
            "作者": "顾璘",
            "内容": "彗山一片石，万古沉荒烟。虽留蝌斗字，精光暗当年。\n邵公命世佐，埋玉封高阡。移尔置道左，佳名永相传。"
        },
        {
            "标题": "题柯行人所藏秋水纤鳞图",
            "作者": "顾璘",
            "内容": "伊谁掇取潇湘水，铺向长缣光瀰瀰。碧牵文藻舞风柔，黄落衰荷抱霜死。\n中添淡墨为群鱼，鲂鱮琐屑各自殊。纤毫尾鬣空明见，万里江湖气势舒。\n姑苏野老困奔走，震泽扁舟落谁手。展图漠漠云水生，便欲垂钩挂鱼口。\n君失此图何许年，完璧再返非徒然。请君袖取入京国，天边时一赏林泉。"
        },
        {
            "标题": "吕翁南庄",
            "作者": "顾璘",
            "内容": "渔樵三五户，恬淡自成村。乱竹深藏宅，平田近绕门。\n松高巢水鹤，花老过河豚。长醉丰年酒，还思零雨恩。"
        },
        {
            "标题": "游通真岩与数子商作思柳亭",
            "作者": "顾璘",
            "内容": "荡舟缘西溪，风物始虚爽。忽得通真岩，众喜得奇赏。\n石壁倒千仞，洪涛漱中广。通天贯灵窍，云气恣来往。\n玉髓堕阴滴，莲花抱烟长。居然神仙窟，所愧系尘鞅。\n缅怀柳愚溪，千载寄幽想。其人虽已没，精华尚星朗。\n愿言作新亭，延此烟月党。今古两悠悠，江波日东响。"
        },
        {
            "标题": "松坞草堂新成杂兴十二首 其六",
            "作者": "顾璘",
            "内容": "牛峰东南高触天，大石小石西苍然。疏帘对隐乌皮几，浊酒閒吟白雪篇。\n六代英雄埋野草，一川花柳媚江烟。无端人世升沈事，莫近山翁醉舞边。"
        },
        {
            "标题": "松坞草堂新成杂兴十二首 其十二",
            "作者": "顾璘",
            "内容": "手种桃花傍短墙，老人殊自爱年芳。风晴数蝶穿红蕊，日出孤莺啭绿杨。\n薄饭时兼芝菌味，春衣浑带薜萝香。前朝戴墅知何处，芳草还生麋鹿场。"
        },
        {
            "标题": "松坞草堂新成杂兴十二首 其二",
            "作者": "顾璘",
            "内容": "野日迟迟阴更晴，山人睡起絮袍轻。松稍宿露因风堕，草际浮云傍水生。\n一壑无多堪独往，百年强半复何营。神仙服食长相误，不及清尊对客倾。"
        },
        {
            "标题": "松坞草堂新成杂兴十二首 其十",
            "作者": "顾璘",
            "内容": "郭外新移野老家，旧书犹载两牛车。樽空北海虚耽酒，地薄东陵漫种瓜。\n小径冲门分野竹，短篱临水透溪花。优游行乐元无尽，落魄浮生讵有涯。"
        },
        {
            "标题": "松坞草堂新成杂兴十二首 其三",
            "作者": "顾璘",
            "内容": "山畔堂成祇自怜，凭高送目慰馀年。江横木末风帆转，寺隐峰西午磬传。\n野兴夤缘双短屐，斋居颠倒一青毡。嘉宾莫为忧岑寂，涧溜园禽尽管弦。"
        },
        {
            "标题": "杂言送延平朱使君十三首 其十三",
            "作者": "顾璘",
            "内容": "紫丝约金勒，五马如锦新。云开海色霁，雪尽林芳春。\n搴帷省殊俗，凭轼礼嘉宾。寂寂杨子业，非君谁见珍。"
        },
        {
            "标题": "松坞草堂新成杂兴十二首 其四",
            "作者": "顾璘",
            "内容": "何代新亭动客悲，皇都高拱控华夷。梁陈割据今谁数，王谢风流空尔为。\n王气接连天北极，江流襟带海东涯。平冈极目烟霄迥，鸿鹄冥冥信所之。"
        },
        {
            "标题": "松坞草堂新成杂兴十二首 其一",
            "作者": "顾璘",
            "内容": "空山卜筑敢辞烦，城郭逢迎太近喧。老病移家唯药物，野人乘兴自丘樊。\n频来白鹤如求友，旧种青松巧护垣。已办鹿车供出入，竹林多类辟疆园。"
        },
        {
            "标题": "松坞草堂新成杂兴十二首 其五",
            "作者": "顾璘",
            "内容": "投簪本意弄斑衣，痛哭郊原万事非。玄壤遗封空石马，白头残喘尚荆扉。\n乾坤有恨身同尽，五十无闻愿已违。细雨山前新草长，寸心何以报春晖。"
        },
        {
            "标题": "春日病起十一首 其八",
            "作者": "顾璘",
            "内容": "久作天台吏，虚招地主名。云深华顶色，春远石梁行。\n药草传神圣，桃花脱送迎。荒凉刘阮迹，千古独含情。"
        },
        {
            "标题": "松坞草堂新成杂兴十二首 其八",
            "作者": "顾璘",
            "内容": "万峰云气入高斋，谷口冥冥细雨来。实喜芳春能润物，虚疑残腊早闻雷。\n谁家健犊临田出，无数寒鸦绕树哀。已约新晴扶杖去，东风留绽野塘梅。"
        },
        {
            "标题": "松坞草堂新成杂兴十二首 其九",
            "作者": "顾璘",
            "内容": "茅庐寂寂倚双峰，懒散无心拟卧龙。阶下水流分细涧，檐前云宿拥高松。\n何颙独有谈禅癖，阮籍偏于作吏慵。早识人间行路恶，肯因书剑误明农。"
        },
        {
            "标题": "松坞草堂新成杂兴十二首 其七",
            "作者": "顾璘",
            "内容": "衰年多病自宜休，避地栖岩事事幽。风槛落花催酿酒，雨窗啼鸟唤梳头。\n柴桑剩著陶元亮，款段何孤马少游。野衲村翁俱接近，茗杯香篆足淹留。"
        },
        {
            "标题": "新理松坞草堂",
            "作者": "顾璘",
            "内容": "家世本吴趋，明代徙东楚。服勤传素业，展转力田亩。\n逮余薄劣资，怀笔干斗釜。鴳翼希鹏图，抢榆唯自苦。\n眇哉竹帛心，仰负三圣主。解龟返田园，荒凉旧茅宇。\n羸躯倦城邑，衰志慕林薮。伐木理摧栋，荷杵筑环堵。\n苟完栖故书，所重守先墓。岩崿倏生姿，卉木咸就序。\n流云畅疏襟，清风待挥麈。但恐尼父讥，垂老学农圃。"
        },
        {
            "标题": "松坞草堂新成杂兴十二首 其十一",
            "作者": "顾璘",
            "内容": "五岳殊方谁竟游，诛茅吾自爱吾丘。林峦历历罗窗户，竹树萧萧拥道周。\n梁燕每惊春梦破，野云能伴醉乡留。欲看明月生秋海，指点东岩架石楼。"
        },
        {
            "标题": "古意送蒋中丞抚赣州 其二",
            "作者": "顾璘",
            "内容": "驺虞含利齿，噬肉不戕生。麒麟虽有足，罔蹑春草茎。\n仁者贵物命，重德靡淫刑。中山放麑叟，乃获秉钧衡。\n斯鞅屠黔首，伤哉国同倾。茫茫楚粤会，圭组罗百城。\n春阳彻幽照，草木咸敷荣。但恐豺虎吼，鸿雁靡时宁。\n我愿化咆哮，允谐鸾凤鸣。毋遗沟壑下，恻恻吞悲声。"
        },
        {
            "标题": "饮普福寺泉亭",
            "作者": "顾璘",
            "内容": "夏木双崖合，寒流一涧纡。云高山路细，天远草亭孤。\n看竹无车马，浮觞即画图。吾侪乘兴处，不与俗人俱。"
        },
        {
            "标题": "与夏德澍游戏龙院暮归",
            "作者": "顾璘",
            "内容": "城郭谁知涧壑凉，秋天何似野情长。烟峰九叠迎曛紫，云木千章过雨苍。\n满地山花清俎豆，高飞溪鸟避冠裳。同游况有天台侣，共绕流泉话石梁。"
        },
        {
            "标题": "送吴铣入楚",
            "作者": "顾璘",
            "内容": "岳阳楼头江月辉，洞庭湖边燕雁飞。秋深独客兴方远，天际孤帆风正微。\n九日他山萸菊酒，百年空谷芰荷衣。武昌沈约多诗兴，听赋蒹葭赠尔归。"
        },
        {
            "标题": "送客归吴",
            "作者": "顾璘",
            "内容": "草际日华淡，水边云意閒。翩翩五陵客，骑马入秋山。"
        },
        {
            "标题": "承朱臣策张汝益顾世安自松江送菊至东省谢以短诗二首 其二",
            "作者": "顾璘",
            "内容": "后圃香云拂晓台，吴船新送菊花来。深秋客思浑无赖，野兴峥嵘特地开。"
        },
        {
            "标题": "承朱臣策张汝益顾世安自松江送菊至东省谢以短诗二首 其一",
            "作者": "顾璘",
            "内容": "离披五色散秋容，三泖风流得坐逢。好语繁霜知爱惜，寒天留尔伴青松。"
        },
        {
            "标题": "安平镇",
            "作者": "顾璘",
            "内容": "安平镇前石岸高，飞薨夹水压巨鳌。千门碧柳起春色，安居岂知排难劳。\n昔日孝皇君万方，河水忽决黄陵冈。洪涛荡汨失齐鲁，神禹不降蛟龙狂。\n此地崩颓运道改，巨舸连翩落东海。下民昏垫轸尧心，朝廷经济需元宰。\n司徒刘公社稷臣，一心报国摅精神。胼胝身任四载苦，版锸泪堕千夫贫。\n沉船坠埽黄泉下，铁石如山不论价。五丁叱咤驱风雷，功成遂绝奔湍泻。\n宣防竹楗何足多，野哭一夜回讴歌。司徒哀痛转谦抑，中官武将碑嵯峨。\n碑嵯峨，庙赫奕，庙中牲牢今络绎，呜呼谁人独惭色。"
        },
        {
            "标题": "送池州施司理",
            "作者": "顾璘",
            "内容": "长才竟失金门第，大郡聊悬黑绶行。断狱好师于定国，赋诗还继谢宣城。\n家山日送登楼色，江水秋回绕郭声。土物况宜调膳美，白鱼青笋饭香粳。"
        },
        {
            "标题": "赠冯巡按孟元得代还朝",
            "作者": "顾璘",
            "内容": "君来祇见衡山动，君去犹闻汉水清。公辅眼中须屈指，别离江外独关情。\n霜飞归路秋仍肃，日丽高天道正行。宣室若承明主问，楚民皆喜罢南征。"
        },
        {
            "标题": "雨中送王存约司柬南行",
            "作者": "顾璘",
            "内容": "千山风雨急，离况转萧森。柳色春难透，梅花冷不禁。\n谁嗟行路险，独抱古人心。瘦马蓝关句，烦君细细吟。"
        },
        {
            "标题": "送郗武库元洪入京",
            "作者": "顾璘",
            "内容": "三年帝厩闲骅骏，一日天书降凤凰。时论同归小司马，朝班重识旧鹓行。\n风神玉雪窥清润，文藻江山助浑茫。豪俊从来须大用，看君飞步入岩廊。"
        },
        {
            "标题": "云居送蔡武库赴南曹有怀故国",
            "作者": "顾璘",
            "内容": "云寺迢遥来送客，松关缭绕不逢僧。堪怜把袂临秋草，转愧斋心对佛灯。\n旅况乡愁依去棹，月华风影乱寒藤。高岩总是销魂地，天畔危栏莫尽凭。"
        },
        {
            "标题": "羊侯祠",
            "作者": "顾璘",
            "内容": "叔子不鸩人，敌国亦信之。赤心动金石，黔首岂相疑。\n千秋堕泪者，何必见墓碑。"
        },
        {
            "标题": "送袁经历归信阳",
            "作者": "顾璘",
            "内容": "旧业申台下，归心汝水东。人皆干厚禄，君独有高风。\n学圃家园侧，逃禅野寺中。青天云雾豁，流目送冥鸿。"
        },
        {
            "标题": "苏幕遮 晚行",
            "作者": "顾璘",
            "内容": "日西沈，寒又作。掠面斜风，欺负征袍薄。远近村墟烟漠漠。\n宿鸟归林，何事閒喧聒。"
        },
        {
            "标题": "和陈鲁南遂初斋漫兴",
            "作者": "顾璘",
            "内容": "投老书千卷，栖真屋数楹。放形依鸟宿，仰面看云行。\n雪棹谁乘兴，风瓢莫弄声。归来追往事，无味是浮名。"
        },
        {
            "标题": "哭陈石亭",
            "作者": "顾璘",
            "内容": "吴楚天一方，书至每不易。哀鸿从东来，属我墓间志。\n痛哭裂肝肠，天道乃乖戾。平生金石交，中心两无异。\n公今弃我去，如丧左右臂。哀哉遂初堂，庭树日憔悴。\n他时一杯酒，空洒林下泪。"
        },
        {
            "标题": "和陈鲁南遂初斋四首 其一",
            "作者": "顾璘",
            "内容": "地萦淮水曲，门枕市桥头。城郭烟花绕，山川紫翠浮。\n开林通鹤径，架槛弄鱼钩。兴洽蓬壶外，飘飘赋远游。"
        },
        {
            "标题": "蝶恋花 巴陵山行",
            "作者": "顾璘",
            "内容": "秋色那知行近远。翠竹丹榆，递换撩人眼。导骑才随山麓转。\n渔舟又渡溪流浅。"
        },
        {
            "标题": "湘山杂诗十首 其七 法华泉",
            "作者": "顾璘",
            "内容": "寂寂空山深，荒泉四时冷。唯馀月明夜，山猿弄孤影。"
        },
        {
            "标题": "以藤枕赠鲁南辱谢四韵次答",
            "作者": "顾璘",
            "内容": "石床筠簟斗清芬，把赠应知薄绮纁。虚质含风延爽气，碧丝萦雾动波文。\n琅玕比德应无玷，玛瑙论材漫有文。卧向北窗魂梦稳，海涛千里隔南云。"
        },
        {
            "标题": "题王凤梅小画",
            "作者": "顾璘",
            "内容": "草阁柴扉映水开，云松不着市朝埃。扁舟载得蒹葭兴，何必溪山雪后来。"
        },
        {
            "标题": "澹岩题石",
            "作者": "顾璘",
            "内容": "玄云结宇，白日回光。神灵所辟，仙真斯藏。"
        },
        {
            "标题": "徐学士子容薜荔园十二首 其九 留月轩",
            "作者": "顾璘",
            "内容": "明月出海底，挂向珊瑚枝。玉镜飞不去，中夜光离离。\n满持洞庭酒，长歌谪仙辞。西风吹桂影，潋滟翻金卮。"
        },
        {
            "标题": "湘山寺同客作",
            "作者": "顾璘",
            "内容": "一麾迢递天南头，名山颇惬平生游。日饱窗中列岫色，更起策杖穷岩幽。\n窈曲烟霞入空翠，招邀不识神灵意。自从窜逐得逍遥，始叹风尘昔蒙昧。\n升堂笑问无量师，尔住青山今几时。翻经愿从弟子列，洗钵愧乏头陀姿。\n诛茅小乞岩前地，痛饮狂歌日来去。听法閒看虎伏时，怀乡莫近猿啼处。\n幽花细竹俱堪怜，烧丹服药期长年。费公未启王屋鼎，华老谬语天池泉。\n神仙渺茫竟难测，古往今来岂终极。但愿道路风波平，江上故园归即得。"
        },
        {
            "标题": "朱氏园对月",
            "作者": "顾璘",
            "内容": "清秋多逸兴，月出更相宜。城郭沧洲迥，园林白露滋。\n竹深邀送酒，鱼跃喜鸣丝。忍向寒光底，徒归不咏诗。"
        },
        {
            "标题": "临江丛竹间虎",
            "作者": "顾璘",
            "内容": "西林白日暮，溪上无村坞。牵夫仓皇啼入舟，幽丛虓虎几噬汝。\n舣舟侧望白额狞，双睛㸌电对人怒。吁嗟尔虎太不武，近渚鼋鼍肉磈礨，岩穴豺狼饱而舞。\n尔何不往搏食之，顾来溪头惊我小儿女。惜哉我无蛇弓雕羽箭，一发毙尔腊为脯。\n呜呼豫章猛士千百群，安知无一李将军。"
        },
        {
            "标题": "夜观陈鸣野画草堂壁作歌谢之",
            "作者": "顾璘",
            "内容": "草堂素壁烛影孤，照君夜作山水图。墨华如云生手底，高耸山岳卑江湖。\n连林老树根株古，蛟龙盘拿撑爪股。颠厓忽挂飞萝茎，长绳系日垂青冥。\n天台石梁宛在眼，武夷幔亭亦非远。桃源可觅秦人家，竹林似近梁王苑。\n爱君胸次多崛奇，灵区胜概任尔移。荒村每恨少叠嶂，草堂特地生幽姿。\n猿惊隐隐号清夜，麋鹿依稀走阶下。只恐城中好事知，天明户外喧车马。\n我有穷愁愁不醒，感君遗我夫容城。年年酿酒三千斛，闭门独醉云中行。"
        },
        {
            "标题": "苦疡出息东郊田舍二首 其二",
            "作者": "顾璘",
            "内容": "明月入我帷，照见床头书。揽之起坐读，冥心向黄虞。\n君王既神圣，黎庶俨如愚。礼乐少虚文，法令颇宽舒。\n民力尽耕凿，暇乃事畋渔。生无冻饥苦，死也何羡馀。\n浩荡宇宙间，聚散任所如。周公太多事，六典过爬梳。\n遂令斯鞅辈，展转生虫蛆。燎原日以甚，伊谁之过欤。"
        },
        {
            "标题": "苦疡出息东郊田舍二首 其一",
            "作者": "顾璘",
            "内容": "东庄久不至，偃蹇废田作。新桃堪系马，旧树已巢鹊。\n儿童诧相问，黄犬吠颇恶。自缘容鬓改，敢怪尔辈错。\n吾生知有涯，尘鞅苦自缚。每云遗冠裳，乃复恋城郭。\n疮疡非我灾，相邀就林壑。心源倏以静，口味日应薄。\n循畦摘嘉蔬，披草采灵药。患去四体轻，尘远六根脱。\n溪流日洗耳，保此长寂寞。"
        },
        {
            "标题": "同陈鲁南雨饮永宁寺",
            "作者": "顾璘",
            "内容": "南山飞雨滴残卮，野寺鸣钟客散迟。醉眼耐薰红杏色，韶华催换绿杨丝。衰年感旧重重恨，故苑寻春步步宜。拟上花台观淑景，湿云横路正低垂。"
        },
        {
            "标题": "积雪 其二",
            "作者": "顾璘",
            "内容": "南雪旧希见，苦寒今乍逢。空林愁虎豹，积水喜鱼龙。\n瘴疠全宽客，祯祥复慰农。千山如削玉，长望倚庭松。"
        },
        {
            "标题": "会稽杂咏同周观察作八首 其八",
            "作者": "顾璘",
            "内容": "十日山阴道，青山应接重。泛杯虚酒兴，拂幔恼花容。\n簿领回回乱，渔歌处处逢。支公如可访，捐佩入云松。"
        },
        {
            "标题": "会稽杂咏同周观察作八首 其一",
            "作者": "顾璘",
            "内容": "沧海临东极，稽山建国标。楼船三岛路，玉帛万方朝。\n旧迹开王会，清风彻使轺。如闻穷徼外，将献越裳谣。"
        },
        {
            "标题": "桐江夜行",
            "作者": "顾璘",
            "内容": "画舫悬灯一水遥，炉烟相伴坐良宵。江云掠幔寒仍重，山月垂波静不遥。\n岂有风猷宣列郡，漫输心膂答清朝。严陵滩上垂钦石，犹见残星动紫霄。"
        },
        {
            "标题": "会稽杂咏同周观察作八首 其七",
            "作者": "顾璘",
            "内容": "城阙经营固，山河控带深。绝怜南渡事，非复上都心。\n铁马沉云海，铜驼委棘林。祇馀今古限，挥泪向登临。"
        },
        {
            "标题": "寄上司马白岩乔公",
            "作者": "顾璘",
            "内容": "北斗枢衡控上都，南台司马握兵符。河山地正乾坤位，雨露春融造化垆。\n分陕雅推周有道，戍江应笑晋非图。朝廷白发忧相倚，寰海苍生望已苏。\n幕府吁谟趋老将，锦堂觞咏列文儒。心当大任何曾动，身致升平得自娱。\n谢墅赌棋花正好，秦淮吹笛月同孤。王风伫听歌麟趾，公子振振见玉颅。"
        },
        {
            "标题": "卜得彭城乐丘漫赋用鲁南韵",
            "作者": "顾璘",
            "内容": "买山初费卖文钱，预卜新丘古涧前。旧日高人招隐地，此生逆旅待终年。\n烟霞寄傲深成癖，去住忘情澹入禅。白发光阴知几许，紫泉丹壑且夤缘。"
        },
        {
            "标题": "许彦明白莲诗卷沈石田画金赤松题",
            "作者": "顾璘",
            "内容": "珍图白莲何皎然，盈缣风露临秋鲜。丹青岂同俗匠伍，贞素独与幽情便。\n璚瑶满池琢不碎，翠叶雨重欹仍颠。盛开欲落比云散，乍疏复密如星联。\n何不放笔铺十顷，中间荡漾吴姬船。娇歌艳曲互酬荅，冰肌玉面矜婵娟。\n风流领袖自石田，好事遗之归摄泉。赤松郢倡复绝世，后来和者难为前。\n我欲西湖招胜侣，金樽美酒斗十千。林逋宅前放舟去，六桥曲曲相回旋。\n古人今人尽如此，安得寿命金石坚。人间富贵草头露，不须锦瑟调朱弦。\n与君雪藕擘莲子，共唱新诗湖上眠。"
        },
        {
            "标题": "谢答景伯时往岁见寄之作",
            "作者": "顾璘",
            "内容": "移官东海已经年，长忆潇湘洒泪篇。鸿雁独能踰岭去，梅花何意向人妍。\n艰危转觉同心贵，懒散空劳众口怜。齿发似君情独倦，只应归种汶阳田。"
        },
        {
            "标题": "晚庭纳凉作五平诗呈泾川公",
            "作者": "顾璘",
            "内容": "林风摇高梧，山云飘秋霖。飞泉摇城西，声垂湘江深。\n空庭当凉宵，端居清人心。齐纨停轻挥，絺衣开疏襟。\n遥钟从何来，悠然流馀音。琴丝烦空弹，壶浆慵孤斟。\n檀烟生陶垆，閒忧几销沈。高歌昌黎诗，千秋期追寻。"
        },
        {
            "标题": "晚投高楼寺读石沙王侍御诗爱其奇戏拟四韵",
            "作者": "顾璘",
            "内容": "乘春问俗行何远，望寺停车兴亦奇。激涧水喧高下石，晚林鸦竞后先枝。岩藏峭閤鸣钟隐，雨湿流云出树迟。一样江南风景好，踏青难共美人期。"
        },
        {
            "标题": "赠王唯忠赴江西左辖",
            "作者": "顾璘",
            "内容": "昂藏云路识英雄，薄俗浮沉耻见同。南楚苍生今有主，中朝清论总归公。\n松筠历历冰霜节，竹帛明明社稷功。白发同袍悲聚散，一尊愁对海潮东。"
        },
        {
            "标题": "文徵仲翰院约游西湖不至次韵奉嘲",
            "作者": "顾璘",
            "内容": "怀君不见动经年，有约犹悭访戴船。草阁自含悬榻愧，莲舟终少听歌缘。\n徒闻避俗称高士，未必寻幽损大贤。落日倚栏空伫立，海山千点澹苍烟。"
        },
        {
            "标题": "熊罴岭望雪",
            "作者": "顾璘",
            "内容": "熊罴岭头望雪花，千林万壑玉交加。若为扫尽浮云色，夜拥狐裘看月华。"
        },
        {
            "标题": "宿香山寺",
            "作者": "顾璘",
            "内容": "禅宫高起万峰头，曲径幽林不可求。佛向海中移碧水，人来天上坐朱楼。\n垂垂星斗凭阑见，飒飒□云对酒愁。借取西岩明月影，直依旌旆望扬州。"
        },
        {
            "标题": "经贼处复闻警",
            "作者": "顾璘",
            "内容": "举目堪流涕，萧条战伐尘。野花摇白屋，江燕啄青蘋。\n将帅恩私厚，朝廷法令新。连城忧盗贼，嗟尔异方人。"
        },
        {
            "标题": "自荆溪问道往锡山",
            "作者": "顾璘",
            "内容": "荆溪一水逶迤去，震泽群峰历乱来。纵使路迷都莫问，秋光随地可衔杯。"
        },
        {
            "标题": "吴都台东湖书屋八首 其四",
            "作者": "顾璘",
            "内容": "拂座松枝古，填门石壁青。聊垂马融帐，独坐子云亭。\n问字诸方集，谈经弟子听。人传南斗畔，光彩应文星。"
        },
        {
            "标题": "吴都台东湖书屋八首 其六",
            "作者": "顾璘",
            "内容": "曲曲开幽径，迢迢接故邱。苍云深洞壑，白露满梧楸。\n莪老诗篇废，蘋香祀事修。慈乌千万个，啼断北林秋。"
        },
        {
            "标题": "吴都台东湖书屋八首 其三",
            "作者": "顾璘",
            "内容": "满目浔漓水，涵虚净客心。尘埃飞不到，弦诵有馀音。\n坐傍梅根瘦，行临竹坞深。湖头凫鸭队，来往自浮沉。"
        },
        {
            "标题": "吴都台东湖书屋八首 其一",
            "作者": "顾璘",
            "内容": "梦想嘉鱼里，东湖有钓矶。遥闻精舍胜，似向故园归。\n礼乐摊黄卷，亭台坐翠微。曾经游息地，草木自光辉。"
        },
        {
            "标题": "夏日雨中与客饮朱别驾宅",
            "作者": "顾璘",
            "内容": "閒馆投壶白昼长，桤林鸣雨送飞觞。千山湿翠云垂地，万壑平流水映堂。\n尘世几回逢酩酊，瘴乡三伏遂清凉。休辞枥马喧东道，爱对庭中短烛光。"
        },
        {
            "标题": "题唐子畏山水图",
            "作者": "顾璘",
            "内容": "赤城霞气连东海，九嶷绵绵舜陵在。曾游两地纵奇观，叠嶂填胸何礧磈。\n洞庭波涛拍云天，吴江长桥绝可怜。扁舟夜携二三子，高歌月下招灵仙。\n归来草堂老无力，山水迢遥苦难得。苏台居士好画手，一幅尽写苍茫色。\n林壑高深气杳冥，空潭飒飒水风生。开帘对此坐清昼，彷佛邀余万里行。"
        },
        {
            "标题": "吴都台东湖书屋",
            "作者": "顾璘",
            "内容": "水汇苍梧郭，天开绿野堂。云山秋滴翠，冰井夏生凉。药满寻诗径，花垂点易床。少须康济罢，散发任徜徉。"
        },
        {
            "标题": "吴都台东湖书屋八首 其七",
            "作者": "顾璘",
            "内容": "山林元自僻，栖息易为安。邺架书千卷，严滩钓一竿。\n桄榔披露重，薜荔挂云寒。门外无车马，时时岸鹖冠。"
        },
        {
            "标题": "梧竹亭雅集",
            "作者": "顾璘",
            "内容": "朱明启初节，朝日丽芳圃。清风起蘋末，高林泫零露。\n嘉梧既繁蔚，修竹亦交互。浩浩清淮流，交交鸟音度。\n真赏方在兹，岂谓春物暮。达士守闲寂，尘鞅寡所务。\n高堂良宴会，斗酒集亲故。炰羔间蒸猳，脍鲤灸䴥脯。\n酬酢展光仪，情亲见童孺。既醉无庸归，染翰极欢趣。\n兰亭绿□竹，金谷盛文赋。匪矜千秋名，聊以慰良晤。\n顾惭蒹葭姿，何能倚璚树。"
        },
        {
            "标题": "采樵歌效竹枝体 其七",
            "作者": "顾璘",
            "内容": "近林萧条无可薪，远山猛虎啮生人。寄言城市游盘子，何地生涯不苦辛。"
        },
        {
            "标题": "五溪曲六首 其六",
            "作者": "顾璘",
            "内容": "孤戍高山颠，鸣角夜呜呜。月明尚苦颜，况临风雨途。\n主将位日贵，重帷锦模糊。李牧今去久，谁闻捐市租。\n哀哉古人言，一功万骨枯。"
        },
        {
            "标题": "五溪曲六首 其三",
            "作者": "顾璘",
            "内容": "殷宗伐鬼方，三年始休兵。淮南谏南征，瘴疠哀群生。\n山多蛇虺毒，水有含沙腥。苟非蛮种类，白骨死榛荆。\n寄言兵家子，勿与绝域争。"
        },
        {
            "标题": "五溪曲六首 其四",
            "作者": "顾璘",
            "内容": "白金如流水，丹砂血色殷。羌儿急衣食，关市委丘山。\n珍异虽云贵，采掇良艰难。不见乳穴记，戕生犹等閒。\n所宝在五谷，远物何足悭。"
        },
        {
            "标题": "五溪曲六首 其五",
            "作者": "顾璘",
            "内容": "百里屯一军，五十置一堡。舂陵达酉溪，士卒联部伍。\n财粟日转输，外禦苗夷侮。况复粤巂间，岁益征戍苦。\n楚人今凋残，请勿拓边土。"
        },
        {
            "标题": "五溪曲六首 其一",
            "作者": "顾璘",
            "内容": "皇天辨下土，夷夏各有防。冠冕与椎祼，人兽本殊方。\n三五圣哲代，建国但中疆。有苗或侮予，干羽舞阶隍。\n悠悠七旬内，卉服歌来王。"
        },
        {
            "标题": "五马图歌赠郑绍兴",
            "作者": "顾璘",
            "内容": "画图五马云锦文，谁其有者郑使君。房星降灵渥洼裂，龙种迈出驽骀群。\n金河蹴踏精爽振，玉珂脱落权奇分。使君人异马亦异，气槩万里含风云。\n四明美政那可状，闾井小儿知礼让。风化浑期太古前，功名特出诸侯上。\n昨乘此马朝王正，锦鞯光照长安城。天闲騄駬盈万匹，此马一过人皆惊。\n郑君五马真绝奇，盐车局促将何为。穆王正要追风足，报尔王良伯乐知。"
        },
        {
            "标题": "五溪曲六首 其二",
            "作者": "顾璘",
            "内容": "五溪何滔滔，夷落限穷岑。天王主岳渎，衡山屹南临。\n秦皇苦多事，汉武志亦淫。楼船渡牂牁，铜柱开郁林。\n舆图自此广，戈矛长见寻。"
        },
        {
            "标题": "曲林歌赠曹君时范十首 其五",
            "作者": "顾璘",
            "内容": "山腰石楼风露新，桂枝蕉叶拂游尘。幸无七贵倾高盖，长礼三峰作大宾。"
        },
        {
            "标题": "武皇南巡旧京歌（十一首）",
            "作者": "顾璘",
            "内容": "旧都何让古新丰，父老称觞拜舞同。金马词臣休候直，独宣京兆问民风。"
        },
        {
            "标题": "夏山歌赠张常州大轮",
            "作者": "顾璘",
            "内容": "夏山高，山高入云杳莫攀，乃在东海之畔、金华之间。\n攒峰抱壑飞瀑白，古木碍日垂萝斑。张侯昔未遇，结茅连翠微。\n胸蟠五千卷，落笔蛟龙飞。时随牧羊子，餐霞疗朝饥。\n乘兴历参井，误触织女机。献策明光直紫微，专城畿辅拥朱衣。\n万家冻馁今何有，十郡诸侯似者稀。公庭书閒无鸟雀，燕寝香清拂罗幕。\n梦魂千里长周旋，一片青苍枕前落。祗今当宁爱贤才，君侯且勿思草莱。\n待得功成铭鼎鼐，却逐山云归去来。"
        },
        {
            "标题": "武皇南巡旧京歌（十一首）",
            "作者": "顾璘",
            "内容": "石壁斜临玄武湖，中开天府贮民图。文鱼在藻承皇泽，来傍龙舟夜吐珠。"
        },
        {
            "标题": "武皇南巡旧京歌（十一首）",
            "作者": "顾璘",
            "内容": "绿水朱楼佳丽城，君王行处彩云生。烟花一望三千里，遥送春风入镐京。"
        },
        {
            "标题": "至武冈望云山可爱因忆金陵东郊武冈山甚动乡思",
            "作者": "顾璘",
            "内容": "楚国春花伤客情，台居频梦秣陵城。名山忽向殊方得，客路如从故里行。\n碧水护田生野兴，黄鹂穿竹送歌声。归时若上崇冈望，正想南云万里横。"
        },
        {
            "标题": "武皇南巡旧京歌（十一首）",
            "作者": "顾璘",
            "内容": "千年宝历自南开，八叶神孙暂北来。日月更临龙虎阜，云霞重抱凤凰台。"
        },
        {
            "标题": "武皇南巡旧京歌（十一首）",
            "作者": "顾璘",
            "内容": "白发梨园老乐师，锦胸花帽对弹丝。行宫只奏中和调，解厌南朝《玉树》"
        },
        {
            "标题": "武皇南巡旧京歌（十一首）",
            "作者": "顾璘",
            "内容": "青龙山北接飞猱，白鹭洲东射海鳌。不为芳春浪行幸，寝园聊待荐含桃。"
        },
        {
            "标题": "武皇南巡旧京歌（十一首）",
            "作者": "顾璘",
            "内容": "六代繁华何足跨，而今四海共为家。暂看吴苑环城水，终忆燕台夹路花。"
        },
        {
            "标题": "武皇南巡旧京歌（十一首）",
            "作者": "顾璘",
            "内容": "紫盖黄旗拥六军，金陵王气日氤氲。龙君涉海移三岛，凤女排空结五云。"
        },
        {
            "标题": "宿西桥铺听雨旧有西桥月色之榜",
            "作者": "顾璘",
            "内容": "西桥月色昔人游，南楚春光野客收。堪笑地灵多爱惜，一宵鸣雨送羁愁。"
        },
        {
            "标题": "戊戌元日道州作二首 其二",
            "作者": "顾璘",
            "内容": "潇水碧于玉，潇山青满天。褰帷临胜地，驻节度新年。\n岭近梅花盛，林和桂叶妍。空庭无讼牒，端坐咏诗篇。"
        },
        {
            "标题": "戊戌元日道州作二首 其一",
            "作者": "顾璘",
            "内容": "圣寿冈陵固，蛮荒岁序新。熊轓随使节，虎拜庆王春。\n礼乐周天洽，阳和播物均。愿明四门目，照尔万方人。"
        },
        {
            "标题": "西爽草堂",
            "作者": "顾璘",
            "内容": "草堂寄在国门阳，西岭蟠回入户苍。含云洞壑泉台迥，碍日松梧露径长。\n岁岁采蘋脩俎豆，重重栽竹护垣墙。南州高士今难作，唯听慈乌吊白杨。"
        },
        {
            "标题": "乔衡州母夫人",
            "作者": "顾璘",
            "内容": "慨息夫人节，艰危烈士心。盛年孤影立，中路百忧侵。\n泪苦惟啼血，儿娇况在襟。机丝秋壁静，篝火夜堂深。\n突尔看纡紫，终然慰脱簪。金珠收宠数，阃閤正规箴。\n转叹君臣际，空为板荡唫。"
        },
        {
            "标题": "喜客泉",
            "作者": "顾璘",
            "内容": "嘉客入门笑，灵泉应之翻。岂因孟尝死，化此山中魂。\n迸珠疑贯缕，罗星或按垣。喜余果何事，欲叩竟无言。"
        },
        {
            "标题": "天津喜雨二首 其一",
            "作者": "顾璘",
            "内容": "赤旱弥冬复度春，今晨飞雨落江津。雷声出地喧群蛰，云气行空走百神。\n即有鸬鹚矜水影，尚馀麰麦感皇仁。迂儒破闷开金盏，捲幔凭阑晚兴新。"
        },
        {
            "标题": "喜雨二首 其二",
            "作者": "顾璘",
            "内容": "儿童沉蜥蜴，道士召风雷。人事空多枉，天心自欲回。\n时非汤世运，地薄楚人哀。云汉忧方剧，聊输笑口开。"
        },
        {
            "标题": "喜雨二首 其一",
            "作者": "顾璘",
            "内容": "雨声来夜壑，天惠洽秋成。自有神龙作，那同旱魃争。\n白波俄满眼，黄稿尽回生。六事桑麻责，君王本圣明。"
        },
        {
            "标题": "天津喜雨二首 其二",
            "作者": "顾璘",
            "内容": "灵雨乍破风霾昏，洒空胡不即翻盆。林花一洗仍春色，川涨初来已旧痕。\n沂浪同时□泛泛，衔泥无数燕翻翻。群情共荷桑林祷，剪瓜斋心慰至尊。"
        },
        {
            "标题": "和少传陈留公夏日野庄卧病之作二首 其二",
            "作者": "顾璘",
            "内容": "闻道裴公返近郊，野堂潇洒自诛茅。城隅古道人孤往，门外新松鹤已巢。\n京洛上公时问讯，江潭渔父或求交。向来丹毂非吾愿，白首谈玄任客嘲。"
        },
        {
            "标题": "和少传陈留公夏日野庄卧病之作二首 其一",
            "作者": "顾璘",
            "内容": "茅斋寄在古城边，堂下犹存旧砚泉。芳草閒门无俗驾，乱鸦疏柳对秋天。\n艰危周勃安刘后，慷慨温公入洛年。圣主赐金堪养老，故山醇酒且安眠。"
        },
        {
            "标题": "饮仲氏山池二首 其二",
            "作者": "顾璘",
            "内容": "池月衔楼影，岩云沁酒香。扣门无俗驾，开宴有韶光。\n暗水鸣轩砌，幽花近石床。淮南招隐地，丛桂更芬芳。"
        },
        {
            "标题": "饮仲氏山池二首 其一",
            "作者": "顾璘",
            "内容": "凤叶摇新竹，虬枝结古松。宛临三亩宅，翻上九华峰。\n池净深深见，花繁处处逢。爱君多美酒，留赏兴从容。"
        },
        {
            "标题": "送庄伯仁还彭城",
            "作者": "顾璘",
            "内容": "千山积雪映朝晖，匹马东归旧路微。梁苑楼台行处尽，辋川图画眼中稀。\n兵戈满地愁看剑，桑梓何年对掩扉。怀抱向君输未得，玉壶清酒重相违。"
        },
        {
            "标题": "郧洲晓发时已膺司寇之命二首 其一",
            "作者": "顾璘",
            "内容": "解缆郧洲雾，开窗汉水清。乱山舒野望，急浪快归程。\n摇落岁华晚，驰驱使绩成。东风何日至，弭棹石头城。"
        },
        {
            "标题": "次韵呈陈兵侍高吾杨太仆闻山二年丈兼自述三首 其二",
            "作者": "顾璘",
            "内容": "暂辟留侯谷，聊巾陶令车。清风高省阁，礼俗变乡墟。\n庭晓鹤常报，座寒蝇自袪。峥嵘康济略，仍在笑谈馀。"
        },
        {
            "标题": "登阳春台",
            "作者": "顾璘",
            "内容": "楚客歌阳春，和者才数人。调高少知己，绝德难为邻。\n荒台满碧草，四顾伤我神。不知当年士，果为何国宾。\n慷慨三闾子，离骚风雅陈。明明君臣义，照耀天地新。\n斯人虽沉湘，万古仰芳尘。荒哉高唐赋，淫哇何足珍。\n与君登高台，瞻望郢城树。龙飞登九天，故宫莽云雾。\n日月相蔽亏，江湖各奔注。优游丰沛间，父老日歌舞。\n先皇流仁风，桥陵万神护。蛟龙缠穹碑，金字勒长赋。\n草木藉华滋，新冬岂寒冱。唯兹盘石崇，乾坤永同固。\n徘徊咏丰芑，日暮更延伫。"
        },
        {
            "标题": "柳山诸诗八首 其三 杏坛",
            "作者": "顾璘",
            "内容": "渔父讥仲尼，孤凤遂辞楚。谁留坛树枝，摇花映江渚。\n明明虞夏谟，白首困行旅。临河歌猗兰，千载复谁语。"
        },
        {
            "标题": "和英玉闻秋佳亭新移怅然作兼简王礼部钦佩",
            "作者": "顾璘",
            "内容": "秋佳亭子临秋水，伐木新移向近陂。小径有时迷客入，长杨无数绕檐垂。\n即看野鹊春来喜，莫怪群鸥晚下疑。寄语东邻王礼部，好携樽酒数追随。"
        },
        {
            "标题": "春日与客宿金山二首 其二",
            "作者": "顾璘",
            "内容": "灵峰为爱及春游，冉冉风烟数倚楼。海上帆樯夷夏接，江间台殿古今浮。\n行逢嘉树韶华动，坐傍高云客思愁。铁瓮不孤开大府，紫宫遥拱对神州。"
        },
        {
            "标题": "宿排山道院二首 其一",
            "作者": "顾璘",
            "内容": "苦厌尘缨缚，欢投道院清。不逢黄石异，惟见紫芝荣。\n涧水增茶品，山光冷宦情。寒宵得洗耳，金磬杂经声。"
        },
        {
            "标题": "宿排山道院二首 其二",
            "作者": "顾璘",
            "内容": "动静不可执，山深生暗喧。霜寒警怨鹤，风远啸哀猿。\n供饭誇云子，为官号漆园。儒家衡斗政，莫与道人言。"
        },
        {
            "标题": "春日与客宿金山二首 其一",
            "作者": "顾璘",
            "内容": "江上春山青可怜，角巾同泛过江船。峰光仄起通人径，海色平铺到酒筵。\n烟月光摇洲树动，风涛声撼石堂悬。驱驰久恨妨清兴，徒倚废知废夜眠。"
        },
        {
            "标题": "同二子宿祈泽寺",
            "作者": "顾璘",
            "内容": "寒宵宿古寺，爱尔且淹留。忽向蒋生径，仍登谢氏楼。\n词华依玉树，行李敝貂裘。为乐须閒散，那能待白头。"
        },
        {
            "标题": "宿宜兴东坡祠下",
            "作者": "顾璘",
            "内容": "先生聊一念，遗庙竟千年。不返辽东鹤，长悲阳羡田。月高群木影，人语一溪烟。世事皆春梦，吾今且醉眠。"
        },
        {
            "标题": "宜兴谒东坡祠",
            "作者": "顾璘",
            "内容": "学士祠堂傍水扃，蜀山萧索向谁青。归魂省识毗陵道，好事空传楚颂亭。\n万古云霄瞻气象，满林风雨护精灵。湖东月出光如许，照见燕山相国铭。"
        },
        {
            "标题": "宿云开堂",
            "作者": "顾璘",
            "内容": "难逢魏母彩鸾车，聊试弥明石鼎茶。翠羽金支云缥缈，紫厓丹洞石㟏岈。\n五峰黛色消晴雪，万木灵晖散晚霞。愿借双公玄鹤羽，月明骑上太清家。"
        },
        {
            "标题": "宿灵家山僧居",
            "作者": "顾璘",
            "内容": "夜宿招提舍，秋云冷石堂。天河斜挂户，瀑水静依床。\n叠岭攀跻险，虚空梦寐凉。明朝登宝顶，期与玩神光。"
        },
        {
            "标题": "赠黄秀才省曾见访",
            "作者": "顾璘",
            "内容": "养痾伏园庐，秉耒顾微养。艺苑嘅荒落，宾阶缅虚旷。\n黄生大雅流，金玉振高响。念我来飘遥，澄江进吴舫。\n霞裾汎秋尘，羽爵洽朝饷。披襟神偕畅，析疑道弥广。\n缱绻淹旬留，契合终古赏。临岐重解携，伫立增惋怅。"
        },
        {
            "标题": "春日奉怀边庭实期游道院",
            "作者": "顾璘",
            "内容": "思君昔去远，迢迢千里程。见君今且迩，峨峨限严城。\n远别心尚缓，近别苦牵萦。弱柳布芳景，流莺变新声。\n羁栖独成感，荏苒空含情。愿携同心侣，共恣中林行。\n行歌踏瑶草，远眺春烟生。"
        },
        {
            "标题": "徐学士子容薜荔园十二首 其五 观耕台",
            "作者": "顾璘",
            "内容": "微雨开青春，田家事东作。早起临平台，间与僮仆约。\n鞭牛莫鞭腹，束草莫解缚。腹溃伤神明，草散滋蔓恶。"
        },
        {
            "标题": "答孟望之侍御时谪桂林郡博",
            "作者": "顾璘",
            "内容": "燕台对酒感离群，麓口移舟更失君。万里飘零同落叶，孤城惆怅各停云。\n书回桂水交情切，人对星岩藻思芬。遥想高斋长隐几，应怜案牍日纷纭。"
        },
        {
            "标题": "怀学稼郊居",
            "作者": "顾璘",
            "内容": "中岁抱微痾，乞骸归林下。衣食寡所营，因之学耕稼。\n披蓑唾老手，鞭牛自芸耙。四体虽力勤，丰稔荷天借。\n壅瓜复畦芋，妻孥获存藉。岂云偕隐沦，聊取禦冬夏。\n今春应诏起，楚台策高驾。法家贵深严，迂疏非流亚。\n黔黎苟无补，安用积罪骂。次且答皇情，归与旧茆舍。"
        },
        {
            "标题": "游花岩",
            "作者": "顾璘",
            "内容": "风林下马叩龙宫，雪磴扶筇踏虎踪。把酒峰头看海月，开门庭际俯云松。\n钟声夜傍诸天动，岩翠寒交万木浓。苦说移家身已老，暂来犹自未从容。"
        },
        {
            "标题": "寿赵雪岩",
            "作者": "顾璘",
            "内容": "五月五日夏令分，白头宾客寿田文。榴花弄色明深树，竹叶邀欢到夕曛。\n棋局不输安石墅，墨华长满阿欣裙。江南剩比燕京乐，令子无劳望白云。"
        },
        {
            "标题": "眼儿媚 舟雨",
            "作者": "顾璘",
            "内容": "逍遥老子怕閒愁。冒雨荡孤舟。烟开柳岸，风生桃浪，人渡兰洲。"
        },
        {
            "标题": "严子陵祠",
            "作者": "顾璘",
            "内容": "垂纶客去今千载，犹见高台对碧流。几户蓬茅馀凤种，万方戈甲一羊裘。\n天空大泽星辰动，露下秋山草木愁。岂料平生逃绂冕，却遗名姓在乡州。"
        },
        {
            "标题": "野亭公杂咏六首 其一 野堂",
            "作者": "顾璘",
            "内容": "晋公归绿野，开堂近林邱。遂扫车马迹，时招麋鹿游。\n群盗近方息，高卧吾何忧。白云宿檐际，来自商山头。"
        },
        {
            "标题": "燕子矶",
            "作者": "顾璘",
            "内容": "名山意自胜，临水趣转幽。况兹燕矶秀，复枕澄江流。\n孤根托何所，上抱云中楼。空冥瞰水府，下见鼋鼍游。\n冲涛荡危石，翻恐地轴浮。元气旋混茫，长风吹不休。\n西来叠浪色，发自岷峨陬。杏霭众山影，依微行客舟。\n徙倚白日暮，极目令人愁。"
        },
        {
            "标题": "野亭公杂咏六首 其三 野山",
            "作者": "顾璘",
            "内容": "谁铲太嵩角，置向莘野前。相看仅寻丈，宛若万仞然。\n清华发草树，秀色生云烟。下有谢安石，闭户方高眠。"
        },
        {
            "标题": "野亭公杂咏六首 其四 野泉",
            "作者": "顾璘",
            "内容": "苍郊雨新过，清流泛平池。渟泓鉴万象，应物初无私。\n禾黍渍馀润，萍藻含华滋。本来绝机事，桔槔尔何施。"
        },
        {
            "标题": "野亭公杂咏六首 其二 野阁",
            "作者": "顾璘",
            "内容": "小阁何亭亭，临郊俯清樾。虚栋驻山云，闲窗纳林月。\n浮烟坐来消，飞鸟望中灭。冲襟寂如水，那知有炎热。"
        },
        {
            "标题": "野亭公杂咏六首 其六 野篱",
            "作者": "顾璘",
            "内容": "插竹绕荒畹，扶疏亦成藩。牛羊绝来往，养此幽兰根。\n芳菲与众赏，何用高重垣。况对南山色，可以倾吾樽。"
        },
        {
            "标题": "送阳春歌和陈宋卿",
            "作者": "顾璘",
            "内容": "南风吹春辞九垓，百舌怨诉黄鹂哀。老夫卧病亦强起，把酒劝花俱一杯。\n我家旧住金陵曲，开门正对梁王台。桃花盈蹊柳映地，年年爱见春风来。\n千金买鞍装骏马，山高堆粟成新醅。云台功名不足取，富贵于我如蒿莱。\n古人白骨穴蝼蚁，亦知王乔安在哉。一从弃掷向湘水，辕驹局促惭非才。\n羁栖厌见春色至，教儿刬却东园梅。纵有韶华满郊薮，弄花斗草随婴孩。\n青春尔今去，勿为吾徘徊。吾衰今久矣吾视，天地万物真浮埃。"
        },
        {
            "标题": "野饭",
            "作者": "顾璘",
            "内容": "轻车度岭歇，野饭趁墟烟。半席小茅舍，一杯幽涧泉。\n民情怀使节，露积喜丰年。宝剑冰三尺，豺狼尔莫前。"
        },
        {
            "标题": "野兴三首 其三",
            "作者": "顾璘",
            "内容": "苍隼摩天飞，黄鹄志千里。秋空莽寥阔，快尔南溟徙。\n浮云东北生，风雨飒然至。六翮困沾湿，吹之堕寒水。\n南山松桂阴，西畴稻粱美。万事难预期，不如早栖止。"
        },
        {
            "标题": "野兴三首 其一",
            "作者": "顾璘",
            "内容": "花岩控牛岭，连峰碧嵯峨。秀色亘千古，我生能几何。\n行几苦难屡，筑室枕其阿。坐卧长对之，所获庶可多。\n朝云结丹绮，夕月流金波。采之鍊真液，永以蠲沈痾。"
        },
        {
            "标题": "野兴三首 其二",
            "作者": "顾璘",
            "内容": "落日满秋野，独步登平丘。山经夜来雨，寒泉出溪流。\n缅怀古时人，开荒广良畴。深山寡人力，劳此千岁谋。\n去者水长逝，存者纤云浮。往来但瞬息，百虑徒煎忧。\n不如饮美酒，坐啸空岩幽。"
        },
        {
            "标题": "黎司空山堂对雪",
            "作者": "顾璘",
            "内容": "高筵对雪多清兴，况复江天落草堂。漠漠冻云低野树，霏霏风絮过山墙。\n寒疑点缀侵帘影，坐判虚明映烛光。莫怪夜深吟不就，旧歌元让郢人强。"
        },
        {
            "标题": "夜雨叹",
            "作者": "顾璘",
            "内容": "朔风吹雨西北来，南山昼晦夜不开。寒声悲凄杂霰落，暮色黯惨兼云回。\n仰窥箕斗不辨影，俯眺八极弥黄埃。群鸡啁啾登树语，城角断续馀音哀。\n此时野人正愁郁，短漏颇柰铜龙催。残灯微明鼠上下，兀坐自画炉中灰。\n北漠群胡践边垒，西江狂贼生祸胎。主上动色念沟壑，何况司马诸行台。\n长星流天火堕地，荧惑扰纪何为哉。去年三吴遭赤旱，万户鬻子无遗孩。\n今年州司索官帑，肉瘠不救疮痍灾。空田苍茫飞鸟尽，野水震荡惊鳞摧。\n备民谁继子产智，足国正望夷吾才。龙鸣剑匣壮士老，黄金台古空崔嵬。\n海内故人掩关坐，尺书累岁谁为裁。阳春何时动群蛰，九域浩荡扬风雷。\n江河倒洗皇路净，台省洞达无嫌猜。花明草媚日杲杲，男耕女织天恢恢。\n野人多病有归处，养鸡牧豕王城隈。"
        },
        {
            "标题": "于按察泉庄杂咏十四首 其一 左山",
            "作者": "顾璘",
            "内容": "青苍万古色，日日落吾几。吾已忘吾生，山乎尔谁氏。"
        },
        {
            "标题": "定公房小画二首 其二",
            "作者": "顾璘",
            "内容": "洗尽尘埃色，湘江暮雨馀。谁将明月影，留照草堂虚。"
        },
        {
            "标题": "宿达公房",
            "作者": "顾璘",
            "内容": "旧地人重宿，劳生梦一醒。乱峰明积雪，虚殿纳疏星。\n僧发老逾白，佛灯寒更青。悠然生道念，对坐阅金经。"
        },
        {
            "标题": "定公房小画二首 其一",
            "作者": "顾璘",
            "内容": "斲来东海骨，长惹老龙争。写作如来供，犹含风雨声。"
        },
        {
            "标题": "移疾 其三",
            "作者": "顾璘",
            "内容": "药裹蛛丝手自开，湘帘摇浪动高斋。吴僧独在山中住，也著袈裟问疾来。"
        },
        {
            "标题": "阳湖曲赠王礼部直夫十首 其二",
            "作者": "顾璘",
            "内容": "阳湖媚烟霏，不减欹湖道。宛转子夜歌，赓酬有同好。"
        },
        {
            "标题": "移疾 其四",
            "作者": "顾璘",
            "内容": "秋至一月暑仍酷，西风忽振庭梧飞。白雨连山云匝地，满城儿女觅秋衣。"
        },
        {
            "标题": "移疾 其一",
            "作者": "顾璘",
            "内容": "独卧藜床懒报衙，古槐啼鸟似山家。愁中不记秋深浅，起看东园桂子花。"
        },
        {
            "标题": "移疾 其二",
            "作者": "顾璘",
            "内容": "山头雨晴泉入池，黑牵牛花开满篱。闭门三日簿书歇，恰值远人来问奇。"
        },
        {
            "标题": "移松",
            "作者": "顾璘",
            "内容": "小松擢新茎，春雨欣初移。从今逮何日，始见虬龙姿。\n峨峨栋梁具，念此乃知奇。"
        },
        {
            "标题": "阻浅拨闷十首 其十",
            "作者": "顾璘",
            "内容": "岸头古柳绿丝轻，傍石系舟非我情。黄鹂不知客愁思，时来底枝送春声。"
        },
        {
            "标题": "阻浅拨闷十首 其七",
            "作者": "顾璘",
            "内容": "三日不下一闸门，几时端可到清源。老夫白饭尚可饱，漕卒赤拳谁可论。"
        },
        {
            "标题": "阻浅拨闷十首 其四",
            "作者": "顾璘",
            "内容": "七十二泉元自多，水曹疏导力如何。宋公不作陈老死，沙满涓涓黑马河。"
        },
        {
            "标题": "复雨",
            "作者": "顾璘",
            "内容": "松林云气拂人流，茅屋雨声鸣不休。庭潦旋添鹅鸭喜，稻苗先慰雁鸿谋。\n疏帘寂静宜书卷，野壑苍茫忆钓舟。寄语邻翁多酿酒，放歌沈醉送清秋。"
        },
        {
            "标题": "阻浅拨闷十首 其二",
            "作者": "顾璘",
            "内容": "白昼风号夜不休，那能寸水为人留。千艘并注江湖想，万室兼怀云汉忧。"
        },
        {
            "标题": "阻浅拨闷十首 其一",
            "作者": "顾璘",
            "内容": "船腹沉泥尾生坼，风日更燥莫禁当。鸬鹚鸂"
        },
        {
            "标题": "阻浅拨闷十首 其五",
            "作者": "顾璘",
            "内容": "尺水无柰众相争，大官高艑鼓先鸣。估人漕卒且安坐，勿谓尔曹舟重轻。"
        },
        {
            "标题": "阻浅拨闷十首 其八",
            "作者": "顾璘",
            "内容": "正月楼船发古杭，三春■棹汶河傍。未愁绿酒追行乐，却恨班衣远故乡。"
        },
        {
            "标题": "阻浅拨闷十首 其六",
            "作者": "顾璘",
            "内容": "万方舟楫赴天门，表颂椒宫庆至尊。海若纵无波泛辙，云师须遣雨翻盆。"
        },
        {
            "标题": "阻浅拨闷十首 其九",
            "作者": "顾璘",
            "内容": "吴苑出门春草萋，汶川行色柳依依。故园蔷薇绝堪赏，候水阻风归未归。"
        },
        {
            "标题": "松坞答鲁南对月见忆之作",
            "作者": "顾璘",
            "内容": "良宵爱对空山月，赤旱愁侵独坐人。江鹳不将时雨至，林乌还带晚霞新。\n家依百亩心同切，地隔孤峰梦亦频。野寺相随又相别，人间离合本无因。"
        },
        {
            "标题": "忆殇女 其二",
            "作者": "顾璘",
            "内容": "客里维舟夜，怀中拜月明。迩来三五夕，见月倍伤情。"
        },
        {
            "标题": "忆殇女 其一",
            "作者": "顾璘",
            "内容": "爱尽哀还积，年踰恨未除。空阶残日里，愁见旧罗襦。"
        },
        {
            "标题": "相忆行寄鲁南钦佩",
            "作者": "顾璘",
            "内容": "金陵帝城行乐多，荏苒独奈春宵何。楼台压空云构丽，通衢曲巷相盘佗。\n城头月起光如日，万户华灯映街出。风窗雾阁隐玲珑，宝马香车意非一。\n虎头桥下是吾庐，清夜邀宾乐有馀。漏转几回飘火树，酒酣千遍倒砗磲。\n座中高客让陈王，风雅纷纭翰墨场。学士争观杜陵赋，尚书不怪孟公狂。\n嗟予中路忽分飞，戢羽湘江久未归。明朝客舍逢元夕，独坐思君泪满衣。"
        },
        {
            "标题": "意难忘 鹭洲宅赏灯",
            "作者": "顾璘",
            "内容": "光烂红灯。正珠帘尽下，玉斝高擎。银屏烘夜影，火树迸春星。\n人散诞、岁丰登。对伟丽神京。雪尚凝、微风料峭，澹月疏明。"
        },
        {
            "标题": "沈懋学游金陵归杭 其五",
            "作者": "顾璘",
            "内容": "青山一洗烟华色，徐庾空流怨曲长。才子来观商邑盛，却歌殷武颂汤王。"
        },
        {
            "标题": "浯溪",
            "作者": "顾璘",
            "内容": "系舟浯溪下，策杖登崇台。嵚崟石壁古，手拨苍云开。\n娲皇彩烟灭，遗此青瑶瑰。元公性奇崛，首发雕锼灾。\n灵光落台斗，照耀衡湘隈。白日映寒野，旷望江流回。\n山僧指陈迹，故宅久已灰。污尊依然好，饮者安在哉。\n感叹惜形役，长歌下崔嵬。"
        },
        {
            "标题": "咏扇画寄诸故人八首 其六 咏桂寄王阳明主事",
            "作者": "顾璘",
            "内容": "明月皎如银，中有丹桂影。怀人坐良宵，衣裳露华冷。"
        },
        {
            "标题": "咏扇画寄诸故人八首 其三 咏葵寄郭东厓侍御",
            "作者": "顾璘",
            "内容": "花色亦何贵，画葵爱葵心。岂无桃李颜，要非君所钦。"
        },
        {
            "标题": "挽白岩太宰乔公",
            "作者": "顾璘",
            "内容": "世业韦门盛，时名魏相优。铨曹标宿望，留钥领诸侯。\n庙议山难转，人才网尽收。金天高太华，沧海纳群流。\n国有蓍龟在，人传藻翰遒。江山饶赏咏，剑履独行休。\n再拟经纶起，俄成汗漫游。丹青归大化，帷幄罢前筹。\n殄瘁邦家恤，风猷史阁修。旧交纷雨泣，异域眇云愁。\n一奠犹无所，相知岂尽酬。唯应晋川水，遥会海东陬。"
        },
        {
            "标题": "咏扇画寄诸故人八首 其七 咏芍药寄李崆峒郎中",
            "作者": "顾璘",
            "内容": "春芳已摇落，一枝开庭阴。迟暮不自惜，东风讵知心。"
        },
        {
            "标题": "梦中天子命咏玉觉后记",
            "作者": "顾璘",
            "内容": "至宝终难璞里藏，琢磨今始见蟾肪。连城共重千金价，陈器还增九庙光。\n独秉圭璋勤对越，时摇佩璲动琳琅。愿教圣主崇明德，大鼎神龟共久长。"
        },
        {
            "标题": "赠朱子价",
            "作者": "顾璘",
            "内容": "入洛新传小陆才，通家能为李膺来。清风坐发幽兰咏，远兴春流曲水杯。\n旧树阅人经两世，啼莺向客啭千回。翩翩彩凤云中翼，徙倚高梧病眼开。"
        },
        {
            "标题": "游澹岩",
            "作者": "顾璘",
            "内容": "楚南多名洞，澹岩绝幽奇。崇山豁中空，石壁支云欹。\n匪伊神灵凿，讵备房栊施。夹径周窈窕，盘折乃尽窥。\n天窗白日皎，百用宛相宜。初闻避世士，倾家乐兹移。\n世往祗虚宇，好事纷游嬉。森罗尽深刻，漫读知为谁。\n唯输振代豪，屹尔高名垂。以兹叹物理，不朽由人为。\n微生亦蛙黾，难与千古期。"
        },
        {
            "标题": "春日游永庆寺",
            "作者": "顾璘",
            "内容": "城郭晴光荡客车，古岩高寺切青虚。莺花不断人天界，龙象长依水竹居。\n云里壶觞吞海色，山中风物似秦馀。灵踪咫尺长难到，莫怪归迟月满衢。"
        },
        {
            "标题": "游丘常侍山园二首 其二",
            "作者": "顾璘",
            "内容": "采芝深谷赋归休，幸有邻庄水竹幽。画障日开山九叠，素封秋倚橘千头。\n长悬片月延僧住，满放闲云伴客游。桐叶已齐春去久，翻阶红药为谁留。"
        },
        {
            "标题": "游丘常侍山园二首 其一",
            "作者": "顾璘",
            "内容": "山蟠大野翠堪怜，树老深岩忘岁年。画阁地清临水见，紫泉声远隔花传。\n前林别墅通三径，暇日禅床借半毡。叨际圣明空懒散，狂歌时复和薰弦。"
        },
        {
            "标题": "和七弟英玉始游天宁寺",
            "作者": "顾璘",
            "内容": "古寺堪幽赏，长歌醉却回。岩虚留晚照，谷暗隐晴雷。\n对此忘晨夕，谁能数往来。池塘春草思，还爱惠连才。"
        },
        {
            "标题": "与陈大鲁南游天宁寺二首 其一",
            "作者": "顾璘",
            "内容": "野寺青霄畔，攀厓扣法堂。山铺平野阔，江绕大都长。\n凿石开花坞，梯云架竹房。城中车马客，谁解就荒凉。"
        },
        {
            "标题": "与陈大鲁南游天宁寺二首 其二",
            "作者": "顾璘",
            "内容": "峻岭香台峭，高林夏气清。山分龙阜色，涧别虎溪名。\n野酌临归鸟，昏钟吼卧鲸。坐依云雾窟，那有市朝情。"
        },
        {
            "标题": "游张公洞",
            "作者": "顾璘",
            "内容": "风雷开洞府，传自赤乌年。峭壁斜倾地，盘云半覆天。\n林抽千挺笋，池绽九华莲。螺壳回旋入，蜂房芥蒂悬。\n虚窗通白日，奥室聚苍烟。石髓滋璚蕊，丹炉闭雪铅。\n吴山唯此胜，张老是何仙。轻举应霞外，冥搜破物先。\n缅余问桃水，遂尔涉芝田。憩涧心方寂，寻真兴已偏。\n步凌青嶂出，杯倩紫云传。落景幽襟积，飘蓬去路牵。\n永怀餐大药，从此谢尘缘。"
        },
        {
            "标题": "代挽程公子",
            "作者": "顾璘",
            "内容": "青春提剑逐轻车，料敌非徒读父书。李广有功终不赏，马援多谤欲何如。\n蛮方雾雨孤生后，故垒风云百战馀。安得汉家思旧业，为开烟阁写新图。"
        },
        {
            "标题": "虞美人 自嘲",
            "作者": "顾璘",
            "内容": "少日功名蹉跌过。老去还将那。楚台风采竟如何。堪恨笔端无力、挽颓波。"
        },
        {
            "标题": "同蒋参军子云七弟英玉登青龙山",
            "作者": "顾璘",
            "内容": "蹑履青龙阜，天虚四望幽。山河吴楚槩，城郭古今愁。\n杯就高云泻，诗临怪石留。多情红叶树，邀醉梵园秋。"
        },
        {
            "标题": "度退田安乐诸坡三首 其三",
            "作者": "顾璘",
            "内容": "仰随飞鸟起高天，俯逐游鱼坠九渊。若遣王阳经此地，定知中道即回鞭。"
        },
        {
            "标题": "羽林郎",
            "作者": "顾璘",
            "内容": "胡姬酒家女，年纪十五强。白日自当垆，肌肤雪色光。\n两鬟垂过耳，美目汎清扬。窈窕衣纨素，珍珠缀香囊。\n盈盈曳丝履，红罗双鸳鸯。自持耿介性，不解闺中藏。\n使君且莫近，况复羽林郎。自有蒲菀席，何用黄金床。\n自有清樽酒，何必玉壶浆。富贵徒旦夕，礼义古所防。\n作女苟无体，不如犬与羊。寄谢道上露，慎勿沾我裳。"
        },
        {
            "标题": "雨后池亭偶坐",
            "作者": "顾璘",
            "内容": "雨过回塘新水平，镜轮圆印碧天明。贪鱼属玉浑忘去，抱叶蜻蜓忽自惊。\n吟处爱当芳树立，兴来思荡小舟行。台中饱食惭无补，不及垂纶称野情。"
        },
        {
            "标题": "雨中旅怀用前韵",
            "作者": "顾璘",
            "内容": "南天九月披重褐，可信寒生自水乡。多病怕逢秋雨积，小晴欣见暮山苍。\n云迷巴国行来远，江涨吴田别后荒。自理行藏还自笑，接舆谁道是真狂。"
        },
        {
            "标题": "湘山杂诗十首 其六 玉虹泉",
            "作者": "顾璘",
            "内容": "一条寒泉色，迤"
        },
        {
            "标题": "上下诸峰间作 其一",
            "作者": "顾璘",
            "内容": "紫盖峰头弄白云，朱陵洞口谒玄君。湘妃竹点苍梧泪，神禹碑传玉薤文。\n未遂著书藏石室，空嗟提剑傍人群。中林散发何由得，徙倚西岩到日曛。"
        },
        {
            "标题": "曲林歌赠曹君时范十首 其四",
            "作者": "顾璘",
            "内容": "楚王涧前秋水生，泠泠绕舍玉琴鸣。道人独爱林中静，泻向圆池一镜平。"
        },
        {
            "标题": "重到岳麓书院",
            "作者": "顾璘",
            "内容": "不到书堂二十年，浮湘迁客已华颠。惟应岳麓山前树，曾记哦诗曲水边。"
        },
        {
            "标题": "岳麓书院",
            "作者": "顾璘",
            "内容": "大道隐浮华，稽疑在明哲。心交限千里，命驾勇所决。\n幽讨向空山，三月语未辍。微言世非远，横议今复烈。\n愿因江汉流，一濯永清澈。"
        },
        {
            "标题": "谒岳麓书院",
            "作者": "顾璘",
            "内容": "瞻彼衡岳麓，松柏何青青。苍云被曾阜，石室延空冥。\n朱张命世儒，潜兹考遗经。悠悠过化迹，仰止犹华星。\n蹇予泊湘渚，风涛限扬舲。挂帆决所济，杖策临幽扃。\n薰香谒虚位，周览循阶庭。物色信多美，山川郁钟灵。\n后贤力绍述，堂构递经营。群植拟孔林，曲池方兰亭。\n既云备游息，亦以宏高明。兹方盛才彦，礼乐遵仪刑。\n精修诣阃奥，庶续千秋盟。母为汩尘土，永以羞岩峒。"
        },
        {
            "标题": "岳坟",
            "作者": "顾璘",
            "内容": "玉历将穷宋鼎移，长江东下水如驰。皇舆播越边尘暗，岁币和亲国论危。\n殿陛有谗难自拔，英雄无主竟何为。厓山海色连天尽，精卫空衔万古悲。"
        },
        {
            "标题": "岳王坟",
            "作者": "顾璘",
            "内容": "崔巍中兴业，浩荡英雄才。刺身誓日月，驱甲鸣风雷。\n艰哉朱仙镇，天地划再开。君王亦何意，自卷旌旗回。\n中原本吾土，突骑胡为来。家昏鬼蜮啸，国破长城摧。\n宰木空南向，厓山益悲哀。举觞酹宿莽，歌罢魂俱颓。"
        },
        {
            "标题": "题蕃王阅马图",
            "作者": "顾璘",
            "内容": "辽西番儿好鞍马，一生射猎长城下。权奇岳耸汗血沟，不惜千金斗高价。\n蕃王虽老心未衰，沙场爱养蛟龙姿。日中牵出自阅视，剪騣刷尾调奚师。\n屏间美人誇眼力，能按马身知马德。就中选出千里蹄，左右相看俱动色。\n祇今朔漠净风尘，良马皆充上国珍。番儿不敢向南牧，岁岁来称献马臣。"
        },
        {
            "标题": "邹平王画竹为罗子文赋",
            "作者": "顾璘",
            "内容": "写竹贵神不贵色，画师俗笔难为力。古来能事自天成，萧郎文老何由得。\n国朝作者夏奉常，祇今仅见邹平王。金殿昼閒一挥洒，遂令缣素移潇湘。\n兖州太守得真迹，草堂白日寒云积。风叶当轩簌簌鸣，霜柯倚座森森碧。\n清泉怪石映带成，即恐春笋惊雷生。炎天对坐毛骨爽，便欲掉臂林中行。\n呜呼绝艺不可遇，千金竞买珊瑚树。君不见寒士潇条土木形，遮道时逢贵人怒。"
        },
        {
            "标题": "独不见",
            "作者": "顾璘",
            "内容": "忆妾嫁君日，云发未成鬟。飘摇红罗带，窈窕秦珠环。\n董香闭绮阁，对坐春风閒。许妾心不移，长指门前山。\n讵意青楼女，巧笑矜朱颜。春风忽飘转，一往不可还。\n君如云间月，举手杳莫攀。妾如归海水，日夜空潺湲。"
        },
        {
            "标题": "衡山杂画二首 其一",
            "作者": "顾璘",
            "内容": "岩壑飞尘绝，孤亭压水云。偶来乘野兴，非是厌人群。"
        },
        {
            "标题": "衡山杂画二首 其二",
            "作者": "顾璘",
            "内容": "雨霁春湖阔，扁舟坐不还。放情亲白鸟，觅句赠青山。"
        },
        {
            "标题": "雨中溪行杂诗 其五",
            "作者": "顾璘",
            "内容": "秋容殊可悦，客棹且须迟。霜叶飞红雨，烟岑抹黛眉。"
        },
        {
            "标题": "雨中溪行杂诗 其八",
            "作者": "顾璘",
            "内容": "楚天寒信迟，况入小春月。冉冉横山烟，青青缀林叶。"
        },
        {
            "标题": "和张水部杂咏八首 其六 水亭",
            "作者": "顾璘",
            "内容": "清溪坐来澄，白鸟望中度。酒熟无人开，诗成有神助。"
        },
        {
            "标题": "次华泉早春凤凰台",
            "作者": "顾璘",
            "内容": "古台谁见古人游，台下秦淮今自流。凤鸟不来空故国，梧桐千载倚荒丘。\n云间雪霁芙蓉殿，江上春生杜若洲。圣代登临多乐事，侧身天地更何愁。"
        },
        {
            "标题": "秋浦歌赠观察汪德声",
            "作者": "顾璘",
            "内容": "高堂谁张秋浦图，秋浦佳丽天下无。长江西来一回薄，齐山秀结真蓬壶。\n千峰夹水递隐见，峰削莲花水明练。巨灵鬼斧力雕搜，羽仙翠盖长游衍。\n山山时见白猿行，树树倒挂朱花明。疑从瀑布观庐阜，似拂霞标过赤城。\n敬亭铜陵相对起，玄晖太白多称美。地灵必有杰人生，于今特出汪夫子。\n汪夫子，非等閒，眉宇朗朗行玉山。豸冠中外二十载，绣衣铁斧诛谗奸。\n天子书名御榻上，转眼黄枢拜卿相。勋业争期郭令公，田园晚忆陶元亮。\n我今归去弄烟霞，秋浦相望一水赊。何日共君苍玉峡，提携日月炼精华。"
        },
        {
            "标题": "赠何司空子元",
            "作者": "顾璘",
            "内容": "白日难回照，丹心尽此生。司空官岂左，集议礼多名。国是归牵引，皇衷自圣明。玉阶沾泣日，真见老臣情。"
        },
        {
            "标题": "曲林歌赠曹君时范十首 其一",
            "作者": "顾璘",
            "内容": "华阳隐居空旧名，曲林精舍筑新成。山头一片青苍石，领略高人万古情。"
        },
        {
            "标题": "赠张济民",
            "作者": "顾璘",
            "内容": "长桑饮上池，能见垣一方。华陀得神授，为人涤肝肠。\n岂不绝尘轨，终然称谲狂。张生仲景后，起自秦越乡。\n少年读素问，淹贯灵枢章。执脉炳内照，先几决存亡。\n声名彻四海，岂独传维扬。访余空山曲，相留但壶觞。\n形骸委大化，何心扣灾祥。唯有好山癖，所愿足力强。\n囊中有灵药，请授一匕尝。"
        },
        {
            "标题": "吕太史仲木舍对菊三首 其二",
            "作者": "顾璘",
            "内容": "幽贞移楚泽，摇落对吴天。采采三秋后，依依独客边。\n深杯摇素月，孤烛耿寒烟。一别陶彭泽，何人更尔怜。"
        },
        {
            "标题": "吕太史仲木舍对菊三首 其三",
            "作者": "顾璘",
            "内容": "飘蓬俱异域，聚面复都城。幽兴关时物，衰年恋友生。\n黄花堪一醉，白发苦多情。坐久浑忘去，邻鸡且莫鸣。"
        },
        {
            "标题": "吕太史仲木舍对菊三首 其一",
            "作者": "顾璘",
            "内容": "客心惊日月，对尔惜年芳。取醉开金盏，流馨满玉堂。\n不辞霜霰苦，聊伴鬓毛苍。寂寂青宵半，含情傍烛光。"
        },
        {
            "标题": "再过仲木舍对菊四首 其四",
            "作者": "顾璘",
            "内容": "露渚芙蓉次第残，风林桂树不胜寒。青霜素月萧条地，独有黄花耐晚寒。"
        },
        {
            "标题": "赠李副使献吉江西视学",
            "作者": "顾璘",
            "内容": "輶轩分羽节，高义岂为荣。南省文儒化，中朝国士名。\n嵩云兼雨动，楚月出江明。莫道风尘暗，君行自有情。"
        },
        {
            "标题": "再过仲木舍对菊四首 其二",
            "作者": "顾璘",
            "内容": "陶令旧无栽秫地，杜陵新借浣花堂。白衣绿酒今重至，翠盖金钱晚更芳。"
        },
        {
            "标题": "再过仲木舍对菊四首 其一",
            "作者": "顾璘",
            "内容": "旧摘黄花半已稀，重来相对莫言归。瓷罂绿酒深如海，判取新霜点客衣。"
        },
        {
            "标题": "再过仲木舍对菊四首 其三",
            "作者": "顾璘",
            "内容": "岁寒心事特相亲，莫怪留连倒葛巾。夜半苦吟寒烬落，锦屏愁杀按歌人。"
        },
        {
            "标题": "赠孙思和",
            "作者": "顾璘",
            "内容": "东林一片石，绿藓生秋痕。时招葛巾客，对坐倾匏尊。俯爱涧下水，仰观枝上猿。谁能策羸马，日夕依朱门。"
        },
        {
            "标题": "君莫悲歌慰许侍御丧子",
            "作者": "顾璘",
            "内容": "玉颅双角硗硗起，圆碧凝光射眸子。鸾刀镂马竹尾长，翩翩入花如凤凰。\n妖魑潜酿星垣厄，愁云压空空夜白。仙媛飘裾挟玉童，调龙御鹤三山东。\n桂树光销兰甲脆，绣襁缡"
        },
        {
            "标题": "于淮水东赠徽守王行之二首 其二",
            "作者": "顾璘",
            "内容": "新安江见底，击楫兴如何。日转双旌影，风传五裤歌。\n名高翻借郡，道古拙催科。此地贤人众，毋辞握发多。"
        },
        {
            "标题": "于淮水东赠徽守王行之二首 其一",
            "作者": "顾璘",
            "内容": "王尊元直道，顾凯一狂生。邂逅风波地，相看义气倾。\n云消山自得，秋近水偏清。握手旗亭暮，那堪去住情。"
        },
        {
            "标题": "赠徐堂",
            "作者": "顾璘",
            "内容": "小阮龙驹子，长途拂剑归。毗陵三尺雪，寒满黑貂衣。骨肉行踪散，风尘客鬓稀。平原招不起，豪士竟谁依。"
        },
        {
            "标题": "赠吴山人",
            "作者": "顾璘",
            "内容": "昔游洞庭麓，萝阴覆君堂。开窗湖水绿，举酒橙花香。别来婴时网，欲济苦无梁。东风送君至，烟霞满衣裳。泠泠泉石谈，洗我尘土肠。山僧忽已化，阶树今渐长。叹息浮世事，因之念沧浪。"
        },
        {
            "标题": "赠沈君华甫赴常州别驾故南京人",
            "作者": "顾璘",
            "内容": "武昌二沈推难弟，别驾毗陵岂足多。千里分符看制锦，万言挥笔诧悬河。\n王畿密迩官仍贵，民力东南困若何。经过故都寻往迹，应招耆旧一长歌。"
        },
        {
            "标题": "元颜书院用钱给事韵",
            "作者": "顾璘",
            "内容": "元颜惊代杰，精爽结灵云。运屈英雄力，山垂琬琰文。\n皇图天自远，世变雪徒纷。倚杖看碑客，悽然仰德芬。"
        },
        {
            "标题": "赠子鱼",
            "作者": "顾璘",
            "内容": "与子三年别，重来鬓已苍。论心风雨夕，下榻水云乡。画阁灯花暖，秋杯竹叶凉。匆匆行止意，相对两彷徨。"
        },
        {
            "标题": "送杨晋卿赴桐乡",
            "作者": "顾璘",
            "内容": "飘飘黄绶早临民，乡国高才每羡君。官棹近连藩省水，县斋长对甑山云。\n蛟龙遇物多濡泽，奇骥追风自出群。世德循良应不忝，祇今台省重求勋。"
        },
        {
            "标题": "张司徒所画山国图歌",
            "作者": "顾璘",
            "内容": "滇南一道盘云上，永昌巍巍更西望。水流直下洱海深，陆地夫容矗相向。小石纷磊磊，大石高盘陀。连空互撑叠，仰睇青嵯峨。攒峰插牛斗，飞涧悬天河。崩崖倾断下无地，但见猿猱挂罥号烟萝。丹砂空青，的<女岩>阿。宝玉夜炯，灵光荡摩。天门洞开，紫宫逶迤。玉女对侍，星官骈罗。至高之极始见此，辽绝下奈诸方何。马蹄缄铁尚不得度，行人跛鳖焉能过。我生水国多见水，不图山高乃如此。画家山水贵相半，吁嗟谁悉寰区理。南园大老司徒公，维山降神为世雄。晚张能事发新格，尽吐磈礌之心胸。引缣迅扫鸣长风，颠林倒壑貌不同。苍云黯惨喧霹雳，白日照耀开鸿蒙。蛟龙盘拏古木死，蝀螮漂疾飞梁通。千峦万嶂堆墨华，忽然平旷披风沙。楪榆开凿巂君国，桃源点缀秦人家。孤城四面削玄壁，危楼仄立明丹霞。时清颇知官府静，化远亦爱蛮夷嘉。老翁戏猎逐黄犬，娇女明妆簪素花。形胜分明在指顾，风俗想像增咨嗟。腾冲靡莫余千里，部落微茫分远迩。更挥淡墨洒余姿，遂使天涯穷尺纸。昨逢伯子示此图，瞠目惊叹从前无。乃知山岳气磅礴，不用滥漫谈江湖。今之好山有二老，太原司马吴门都。见此寄书定相索，公乎公乎，须写数本万里络绎传吾徒。"
        },
        {
            "标题": "京师三月谢张愈光惠料丝灯",
            "作者": "顾璘",
            "内容": "客从滇南来京师，遗我采灯光陆离。伊谁鬼物歘作此，玉缕细滑明波瓈。\n娲皇炼石结灵液，织女摛锦盘文丝。苍龙拔髯老蛟泣，毕献技巧争神奇。\n空斋秉烛试张设，五色炫烂惊妖魑。东方月出相映射，还似鳌禁元宵时。\n便呼斗酒纵春兴，忘却江南归已迟。丁宁箧笥好珍袭，明年相对还相思。"
        },
        {
            "标题": "马上忆曩在全州送孟望之归汝有襄阳骑马之句今亡久矣长途独暮凄然沾襟",
            "作者": "顾璘",
            "内容": "湘国题诗赠使君，襄阳归马踏归云。垂鞭此日斜阳道，泪雨遥凝汝水坟。"
        },
        {
            "标题": "沈懋学游金陵归杭 其一",
            "作者": "顾璘",
            "内容": "王会车书一统尊，神京南北控乾坤。长江险作雷霆斗，钟阜高为龙虎蹲。"
        },
        {
            "标题": "送京兆闻君移顺天",
            "作者": "顾璘",
            "内容": "巍巍京兆古所雄，民之父母称闻公。昔传赵张不易得，今见德政将无同。\n去年饥馑多流亡，沟壑白骨寒秋霜。今年甘雨起枯槁，禾穗满田如帚长。\n南车北驾情悠悠，风吹甘棠驯雉愁。寇恂河内竟难借，汲黯淮阳谁见留。\n折杨枝，插江路，杨枝他年作高树。万岁千秋忆我公，香火常来乞晴雨。"
        },
        {
            "标题": "谢平乐张太守惠莲花酒",
            "作者": "顾璘",
            "内容": "暮冬雪寒风飘飘，湘城冻酒甜如蜜。倾杯欲饮复推去，空对江山坐终日。\n漓江太守神仙人，双罂远致莲花春。开轩晓起试三爵，顿洗百斛胸中尘。\n高歌梁甫曲，脱却渊明巾。眼前万事底须问，且从烂醉陶吾真。"
        },
        {
            "标题": "知山堂雅集二首 其一",
            "作者": "顾璘",
            "内容": "嘉会终夕景，初星映寒池。寂历山水思，联翩风雅辞。\n清夜方向永，旧欢良未移。无为坐乖别，忽复怀今兹。"
        },
        {
            "标题": "知山堂雅集二首 其二",
            "作者": "顾璘",
            "内容": "晏坐清觞疏，苦唫寒烬落。幸远丝竹喧，转羡幽抱廓。\n留欢就閒轩，延望倚虚阁。寄谢招隐篇，居然得丘壑。"
        },
        {
            "标题": "禽言六首 其一 行不得哥哥",
            "作者": "顾璘",
            "内容": "楚山造天，楚水扬波。轻舟良马，败亦孔多。二物不备，将奈楚何。\n行得不得，寄言尔哥。"
        },
        {
            "标题": "长沙阻风呈陆郡伯良弼",
            "作者": "顾璘",
            "内容": "五日长沙浦，颠风滞客舟。江神吁可怪，地主幸堪留。\n乡梦摇灯影，閒情倚钓钩。若无文酒乐，何以慰羁愁。"
        },
        {
            "标题": "和女文自寿二首 其二",
            "作者": "顾璘",
            "内容": "风尘无路上渔蓑，林壑逍遥乐事多。花底笙歌传酒赋，水边台榭散行窝。\n素心一任浮云变，华发其如大药何。新买小山皆种桂，绿阴青子任婆娑。"
        },
        {
            "标题": "舟晓",
            "作者": "顾璘",
            "内容": "溪流涨新绿，稍浣尘中衣。岸草媚春色，林霞开曙晖。\n樯燕惊忽去，水烟晴渐微。倚篷悟节改，轻风飞絮稀。"
        },
        {
            "标题": "菩萨蛮 舟雨二首 其一",
            "作者": "顾璘",
            "内容": "青山雨洗精神出。趁得帘开飞送入。鸂"
        },
        {
            "标题": "赋煮茶图",
            "作者": "顾璘",
            "内容": "朱门酒肉如山海，沉湎徒云性灵改。松关冥坐真天人，朗如玉树生华采。\n涧阿霁雪新泉清，风吹石鼎茶烟横。悠然对语白日晚，俯听万井苍蝇声。"
        },
        {
            "标题": "东郊田园二首 其二",
            "作者": "顾璘",
            "内容": "出门见青山，幽意日潇洒。修竹绕舍东，流水在田下。\n衣冠不须着，犁锄亦时把。日与山翁游，礼貌乐疏野。\n风俗重时令，相邀作乡社。浊醪满浮蚁，蛙鱼剖新鲊。\n交酬各酩酊，至乐绝无假。长笑宇宙间，谁是忘形者。\n刈麦思时旸，分苗望时雨。彼苍于农人，迁就亦良苦。\n好雨从东来，原田白膴膴。老稚荷蓑出，绿缛纷可睹。\n引耜骧且鸣，馀欢及家牯。连岁荒负租，颇遭官长怒。\n今幸占有年，且愿给公赋。絮酒兼灸鸡，殷勤祝猫虎。\n散步龙山麓，石马高嶙峋。芜没野田侧，行列不复陈。\n不知何代墓，感叹为沾巾。慨昔六代交，紫宫架天津。\n虎斗尽英辟，鹰扬皆贵臣。回眸耀白日，吐气贯青旻。\n见者恒辟易，况敢托交亲。讵知百世下，骨肉化飞尘。\n樵牧无人禁，姓名亦已湮。念此返田舍，秫酒正芳醇。\n倾壶且一醉，兀兀忘吾身。"
        },
        {
            "标题": "柳山诸诗八首 其七 仰高亭",
            "作者": "顾璘",
            "内容": "缘云陟盘磴，俯见飞鸟脊。侧身最高峰，去天不盈尺。\n星陈上皇宫，风举神仙舄。长啸落遗音，沈沈洞庭碧。"
        },
        {
            "标题": "湘山杂诗十首 其五 卓锡泉",
            "作者": "顾璘",
            "内容": "老禅卓锡处，石上泉犹清。红尘不相染，唯有苍苔生。"
        },
        {
            "标题": "徐学士子容薜荔园十二首 其十二 钓矶",
            "作者": "顾璘",
            "内容": "子陵隐严濑，吕望栖磻溪。龙潜息云雨，虎变扬虹霓。\n徐君一片石，乃在震泽西。功成拂衣去，名与二公齐。"
        },
        {
            "标题": "午谷歌赠周别驾仲仁",
            "作者": "顾璘",
            "内容": "终南之阴子午谷，秦关襟带纷回复。渭水斜连紫阁峰，石脚插入黄河腹。\n云霞勃郁非人寰，灵仙往往游其间。青牛流沙去不返，洞门白日苔花斑。\n周子倜傥士，致身青云里。不肯忘岩栖，呼此为宅里。\n只今插笏领苍生，片言折狱称神明。台衡要路在转盼，丈夫大业终峥嵘。\n种松日长虬龙枝，白发还山应未迟。江南杜老有高兴，待尔相邀游渼陂。"
        },
        {
            "标题": "述谢陈亮之邦伯时自广平被召 其二",
            "作者": "顾璘",
            "内容": "匹马今为赴阙行，腐儒初荷一官成。图书向客翻多累，城郭今年自有情。\n隅地桑麻归昨梦，讼庭槐柳识平生。堪怜少小逢明主，未有前朝卓茂名。"
        },
        {
            "标题": "述谢陈亮之邦伯时自广平被召 其一",
            "作者": "顾璘",
            "内容": "铜章叨拜庶官中，先达从君见古风。乡谊每劳开阁待，民情长许置邮通。\n才疏谬得淮阳召，身在应怀鲍叔功。已幸枳栖能脱迹，唯於离索叹西东。"
        },
        {
            "标题": "远招十五叠 其一",
            "作者": "顾璘",
            "内容": "岁云暮兮风萧萧，索居远想心无聊。魂归来，江水迢，抚膺泣血歌远招。\n歌始倡兮天地愁，英灵秀骨当王侯。二十操觚见天子，三十驰名盖九州。\n四十金章方熠熠，长松忽萎天南头。蓍龟无灵相失验，古来贤远为神仇，魂兮莫嗟当自尤。"
        },
        {
            "标题": "送刘叔正宪佥入蜀",
            "作者": "顾璘",
            "内容": "巫峡巫山雾雨蒸，绣衣持斧下青冥。从来直道非时好，况复高文绝代能。\n野鹤昂藏寒自警，海鹏寥廓气弥腾。诸生鼓箧江南北，泰岳云高望不胜。"
        },
        {
            "标题": "宪府王公载卿命酒期过草堂阻雪不至奉简一首",
            "作者": "顾璘",
            "内容": "不诵清诗三十年，晚城佳会又虚传。书来送酒春生户，兴尽回舟雪满天。\n独向琼枝劳怅望，非干霜简绝攀缘。江梅近暖参差发，还拟乘骢野水边。"
        },
        {
            "标题": "左纽柏",
            "作者": "顾璘",
            "内容": "仙翁鍊金鼎，化自秦汉前。祠树岁月古，霜皮相纠缠。\n道家骋神怪，谩语诬人天。吾嗔雷君忍，一火无留烟。"
        }
    ],
    "对话内容": [
        {
            "Type": "宫廷官场对话",
            "Location": "南京刑部尚书衙门",
            "Background": "顾璘与同僚商讨如何处理一起复杂的民事案件，期间提及与王守仁的信件交流，强调理政需以德为先，众人纷纷表示赞同。",
            "Dialogue": "{\n    角色名:同僚甲 \n    动作:(微微皱眉，仔细翻阅案卷)\n    讲话:顾璘大人，此案涉及民众利益，理应审慎处理。您对于如何解决这起纠纷，有何高见？\n}\n\n{\n    角色名:顾璘 \n    动作:(沉思片刻，缓缓起身，目光坚定)\n    讲话:诚如同僚所言，此案关乎民生，需谨言慎行。然则，治国理政，德为先。王守仁曾言：“为政之道，得民心者得天下。”我等应以德治为首要，方能让民众心悦诚服。倘若仅凭法条而行，恐难以根治此类纠纷。我们应多倾听民声，既要公正裁决，更要善待百姓，方能树立良好的政风。诸位以为如何？\n}"
        },
        {
            "Type": "诗词戏剧对话",
            "Location": "金陵的书院",
            "Background": "顾璘与陈沂、王韦对酒吟诗，三人互相切磋诗词，讨论各自的创作，表达对时事的感慨与对未来的期盼，气氛热烈而欢快。",
            "Dialogue": "{\n    角色名:陈沂 \n    动作:(举杯，微笑)\n    讲话:顾兄，今日相聚，共饮此杯，真乃快事。你最近写的诗，我读后颇有感触，尤其是那首描绘山水的佳作，真是美不胜收。\n}\n\n{\n    角色名:顾璘 \n    动作:(轻轻一笑，举杯相应)\n    讲话:哈哈，陈兄过奖了。我不过是将心中所感，化作文字而已，何足挂齿。然则，诗词既为抒情之道，恰如这杯中佳酿，细品之下，更觉其醇厚。我亦喜闻陈兄的创作，向来风格独具，常让我心生敬佩。今日我等共赏此良辰美景，畅谈诗文，真乃难得之缘分。\n}"
        },
        {
            "Type": "书信交流",
            "Location": "顾璘的书房",
            "Background": "顾璘在书信中询问友人朱应登的近况，表达对其健康的关心，并希望在不久的将来能共聚一堂，重温旧日情谊。",
            "Dialogue": "{\n    角色名:顾璘 \n    动作:(提笔，写信)\n    讲话:朱应登兄，近来可好？我常思念往日的欢聚，愿与你共叙旧情。时光荏苒，你我虽身处异地，然心中那份友情却从未减退。愿你安康如意，若有暇时，定要来我处一叙，重温旧日情谊。期待你的回信，愿平安喜乐常伴你左右。\n}"
        },
        {
            "Type": "家庭市井对话",
            "Location": "上元的市集",
            "Background": "顾璘与邻里闲聊，谈论家中子女的前程，顾璘分享自己对教育的看法，强调科举的重要性，邻里们纷纷表示赞同。",
            "Dialogue": "{\n    角色名:邻居甲 \n    动作:(面带微笑，轻声询问)\n    讲话:顾大人，听闻您家中子女在科举上大有进展，可否分享一些教导之道？\n}\n\n{\n    角色名:顾璘 \n    动作:(微微点头，眼中闪烁着温暖的光芒)\n    讲话:邻居所言，实乃我心之所向。教育子女，非但在于书本之学，更在于品德之培养。古语云：“有教无类”，我常以此为戒，教导他们要博闻强记，广泛涉猎。同时，更要教他们为人处世之道，重视诚信与仁义，方能成就大业。科举虽是捷径，然德行才是根基。希望我的孩子们能在这条道路上，走得更远更稳。\n}"
        },
        {
            "Type": "宫廷官场对话",
            "Location": "明朝皇宫",
            "Background": "顾璘在朝会上向皇帝汇报政务，提及刑部新法的实施情况，皇帝对其表现表示赞赏，并要求他继续关注民生问题。",
            "Dialogue": "{\n    角色名:皇帝 \n    动作:(微微点头，目光炯炯)\n    讲话:顾璘爱卿，朕听闻新法已实施，民生有所改善，甚为欣慰。此番你可有新的见解？\n}\n\n{\n    角色名:顾璘 \n    动作:(躬身行礼，语气恭谨)\n    讲话:陛下，仆有幸得以在此岗位，实乃承蒙圣恩。新法实施以来，确有民众反响热烈，然仍需不断完善。我深知，法治与德治并重，唯有如此，方能获得民心。今后，我将继续致力于探索民生之道，使百姓安居乐业，决不辜负陛下的期望。\n}"
        },
        {
            "Type": "家庭聚会",
            "Location": "顾家堂屋",
            "Background": "顾璘的儿子顾履祥为家中长辈准备寿宴，顾璘在宴会上致辞，表达对长辈的敬仰与感激，场面温馨感人。",
            "Dialogue": "{\n    角色名:顾履祥 \n    动作:(满脸期待，双手合掌)\n    讲话:父亲，今儿个的寿宴真是热闹，您能否给我讲讲长辈们的故事，让我更明白家族的历史？\n}\n\n{\n    角色名:顾璘 \n    动作:(微微一笑，眼中满是慈爱)\n    讲话:儿子，长辈们的故事，犹如一部厚重的家族史，承载着我们的荣耀与责任。每一个故事都蕴含着智慧，教导我们要勇敢面对困难，珍惜家族的团结。今后，你也要将这些精神传承下去，让我们的家族在历史的长河中，继续发光发热。今天的寿宴，便是一个很好的起点，愿你将这份情谊永铭于心。\n}"
        },
        {
            "Type": "诗词戏剧对话",
            "Location": "长洲的山水亭",
            "Background": "顾璘与友人游览山水，吟咏间即兴作诗，表达对自然景色的赞美及人生哲理，友人纷纷附和，场面和谐。",
            "Dialogue": "{\n    角色名:友人甲 \n    动作:(笑着，举杯相邀)\n    讲话:顾兄，今天天气如此晴好，不如吟诗作对，如何？\n}\n\n{\n    角色名:顾璘 \n    动作:(点头，微笑)\n    讲话:正合我意，友人提议甚妙。山水之间，诗意更浓，今日我们就以自然为题，吟唱几首，互相切磋，共同陶冶情操。诗乃心声，愿以此来寄托我们的情怀与理想。\n}"
        },
        {
            "Type": "书信交流",
            "Location": "顾璘书斋",
            "Background": "顾璘寄信给李熙，讨论对未来文学创作的见解，希望能在诗文上有所突破，寄予厚望。",
            "Dialogue": "{\n    角色名:顾璘 \n    动作:(翻阅信纸，凝视窗外)\n    讲话:李熙兄，近来可安好？我对未来的文学创作充满期待，您可否分享一些您的见解与经验？我希望在诗文的道路上，能有所突破，达到更高的境界。\n}"
        },
        {
            "Type": "宫廷官场对话",
            "Location": "南京刑部",
            "Background": "顾璘与部下讨论如何处理一起关于冤屈的案件，强调公正与法治的重要性，令在场的官员均深受触动。",
            "Dialogue": "{\n    角色名:部下甲 \n    动作:(面露忧虑，向顾璘请教)\n    讲话:顾大人，近日有民众反映，案件中的冤屈似乎颇为复杂，您认为该如何处理？\n}\n\n{\n    角色名:顾璘 \n    动作:(沉思片刻，语气坚定)\n    讲话:此事关乎公义，处理之时，务必公正。冤屈之事，非但需细致调查，更需倾听民声，查明真相。唯有如此，才能让百姓心服口服。我定当竭尽所能，让此案得到圆满解决，彰显法治之公正。\n}"
        },
        {
            "Type": "家庭市井对话",
            "Location": "顾家后院",
            "Background": "顾璘与弟弟顾琮闲聊，谈论家族的历史与未来发展，顾琮表达对科举的期待，而顾璘则鼓励他要努力奋斗。",
            "Dialogue": "{\n    角色名:顾琮 \n    动作:(微笑，关切地询问)\n    讲话:哥哥，听说您在科举上有了新的进展，能否分享一些您学习的心得？\n}\n\n{\n    角色名:顾璘 \n    动作:(点头，神情认真)\n    讲话:弟弟，科举乃是我们家族的荣耀，更是个人的前途。学习不仅在于书本，更在于思考与实践。我常常鼓励自己多读书、多思考，将古人的智慧与当今的实际相结合。希望你也能在这条路上，努力奋斗，争取早日实现自己的理想。\n}"
        }
    ]
}