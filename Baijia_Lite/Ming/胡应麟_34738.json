{
    "基本信息": {
        "姓名": "胡应麟",
        "性别": "男",
        "出生年份": "1551",
        "死亡年份": "1602",
        "享年": "52",
        "朝代": "明",
        "家庭区分": "未详"
    },
    "亲属关系": [
        "胡应麟的父是胡僖"
    ],
    "其他关系": [
        "胡应麟被滕伯轮欣赏/器重",
        "胡应麟为范浚所著书作序",
        "胡应麟为朱衡作墓志铭",
        "胡应麟为王干章作墓志铭",
        "胡应麟为滕伯轮作墓志铭",
        "胡应麟传记作者为万斯同",
        "胡应麟传记作者为王世贞",
        "胡应麟传记作者为朱彜尊",
        "胡应麟为胡僖作传",
        "胡应麟为滕伯轮作传",
        "胡应麟为赵志臯作祭文",
        "胡应麟为文征明之书、画作跋",
        "胡应麟为王宠之书、画作跋",
        "胡应麟为周天球之书、画作跋",
        "胡应麟为张鼎思作临别赠言(送别诗、序)",
        "胡应麟为万世德作临别赠言(送别诗、序)",
        "胡应麟临别得到汪道昆所作赠言(送别诗、序)",
        "胡应麟致书黎民表",
        "胡应麟致书黎民表",
        "胡应麟致书王世贞",
        "胡应麟致书顾宪成",
        "胡应麟致书王士昌",
        "胡应麟致书吴国伦",
        "胡应麟致书汪道昆",
        "胡应麟致书汪道昆",
        "胡应麟致书李言恭",
        "胡应麟致书周天球",
        "胡应麟致书徐中行",
        "胡应麟致书徐成位",
        "胡应麟致书康从理",
        "胡应麟致书黄姫水",
        "胡应麟致书万世德",
        "胡应麟致书万世德",
        "胡应麟致书王焞",
        "胡应麟被致书由汪道昆",
        "胡应麟被致书由汪道昆",
        "胡应麟被致书由陈与郊",
        "胡应麟被致书由安绍芳",
        "胡应麟被致书由张维枢",
        "胡应麟被致书由邹迪光",
        "胡应麟答欧大任书",
        "胡应麟答欧大任书",
        "胡应麟答王世懋书",
        "胡应麟答顾宪成书",
        "胡应麟答王士性书",
        "胡应麟答吴安国书",
        "胡应麟答林烃书",
        "胡应麟答王叔承书",
        "胡应麟答汪道昆书",
        "胡应麟答李维桢书",
        "胡应麟答何宇度书",
        "胡应麟答张应泰书",
        "胡应麟答童珮书",
        "胡应麟答喻均书",
        "胡应麟答邓渼书",
        "胡应麟答刘淛书",
        "胡应麟答苏濬书",
        "胡应麟答郭志选书",
        "胡应麟答陈汝壁书",
        "胡应麟收到王世贞的答书",
        "胡应麟收到王世懋的答书",
        "胡应麟题唐寅的书帖",
        "胡应麟为康从理之诗文作跋",
        "胡应麟为林烃所作诗文作序",
        "胡应麟为张鼎思所作诗文作序",
        "胡应麟诗文序由汪道昆所作",
        "胡应麟诗文序由陈文烛所作",
        "胡应麟为方孝孺之书题词"
    ],
    "入仕信息": [
        {
            "入仕方式": "科举: 乡贡举人",
            "入仕年份": "1576",
            "入仕年龄": "26"
        }
    ],
    "别名信息": [
        {
            "别名": "元瑞",
            "别名类型": "字"
        },
        {
            "别名": "少室山人",
            "别名类型": "室名、别号"
        },
        {
            "别名": "少宝",
            "别名类型": "未详"
        },
        {
            "别名": "明瑞",
            "别名类型": "未详"
        },
        {
            "别名": "石羊先生",
            "别名类型": "未详"
        },
        {
            "别名": "石羊生",
            "别名类型": "室名、别号"
        }
    ],
    "任职信息": [],
    "地理信息": [
        {
            "地名": "兰溪",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "兰溪",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "兰溪",
            "地址类型": "籍贯(基本地址)",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "少室山房类稿:一百二十卷",
            "著述年份": "1602",
            "著述角色": "未详"
        },
        {
            "著述名称": "澄怀录(胡应麟)",
            "著述年份": "未详",
            "著述角色": "撰著者"
        },
        {
            "著述名称": "杂文(胡应麟)",
            "著述年份": "未详",
            "著述角色": "撰著者"
        },
        {
            "著述名称": "二西山房书目",
            "著述年份": "未详",
            "著述角色": "撰著者"
        },
        {
            "著述名称": "交游纪略",
            "著述年份": "未详",
            "著述角色": "撰著者"
        },
        {
            "著述名称": "兜玄国志",
            "著述年份": "未详",
            "著述角色": "撰著者"
        },
        {
            "著述名称": "六游记略",
            "著述年份": "未详",
            "著述角色": "撰著者"
        },
        {
            "著述名称": "六经疑义",
            "著述年份": "未详",
            "著述角色": "撰著者"
        },
        {
            "著述名称": "古韵考",
            "著述年份": "未详",
            "著述角色": "撰著者"
        },
        {
            "著述名称": "史蕞",
            "著述年份": "未详",
            "著述角色": "撰著者"
        },
        {
            "著述名称": "四部正讹",
            "著述年份": "未详",
            "著述角色": "撰著者"
        },
        {
            "著述名称": "少室山房笔丛正集",
            "著述年份": "未详",
            "著述角色": "撰著者"
        },
        {
            "著述名称": "少室山房笔丛续集",
            "著述年份": "未详",
            "著述角色": "撰著者"
        },
        {
            "著述名称": "少室山房续稿",
            "著述年份": "未详",
            "著述角色": "撰著者"
        },
        {
            "著述名称": "抱膝编真赏编",
            "著述年份": "未详",
            "著述角色": "撰著者"
        },
        {
            "著述名称": "拟古乐府",
            "著述年份": "未详",
            "著述角色": "撰著者"
        },
        {
            "著述名称": "方外遐音",
            "著述年份": "未详",
            "著述角色": "撰著者"
        },
        {
            "著述名称": "会心语",
            "著述年份": "未详",
            "著述角色": "撰著者"
        },
        {
            "著述名称": "皇明律范",
            "著述年份": "未详",
            "著述角色": "撰著者"
        },
        {
            "著述名称": "皇明诗统",
            "著述年份": "未详",
            "著述角色": "撰著者"
        },
        {
            "著述名称": "群祖新印",
            "著述年份": "未详",
            "著述角色": "撰著者"
        },
        {
            "著述名称": "补刘氏山栖志",
            "著述年份": "未详",
            "著述角色": "撰著者"
        },
        {
            "著述名称": "诗薮",
            "著述年份": "未详",
            "著述角色": "撰著者"
        },
        {
            "著述名称": "诸子折衷",
            "著述年份": "未详",
            "著述角色": "撰著者"
        },
        {
            "著述名称": "酉阳续俎",
            "著述年份": "未详",
            "著述角色": "撰著者"
        },
        {
            "著述名称": "隆万新闻",
            "著述年份": "未详",
            "著述角色": "撰著者"
        },
        {
            "著述名称": "骆侍御忠孝辨",
            "著述年份": "未详",
            "著述角色": "撰著者"
        },
        {
            "著述名称": "鸦村丛话",
            "著述年份": "未详",
            "著述角色": "撰著者"
        },
        {
            "著述名称": "九流绪论 二卷",
            "著述年份": "未详",
            "著述角色": "撰著者"
        },
        {
            "著述名称": "华阳博议 二卷",
            "著述年份": "未详",
            "著述角色": "撰著者"
        },
        {
            "著述名称": "庄岳委谈 二卷",
            "著述年份": "未详",
            "著述角色": "撰著者"
        },
        {
            "著述名称": "丹铅新录 八卷",
            "著述年份": "未详",
            "著述角色": "撰著者"
        },
        {
            "著述名称": "甲乙剩言 一卷",
            "著述年份": "未详",
            "著述角色": "撰著者"
        },
        {
            "著述名称": "二酉缀遗 三卷",
            "著述年份": "未详",
            "著述角色": "撰著者"
        },
        {
            "著述名称": "双树幻钞 三卷",
            "著述年份": "未详",
            "著述角色": "撰著者"
        }
    ],
    "社会区分": [
        "落第士人",
        "[为官者：文]",
        "诗人",
        "藏书家"
    ],
    "机构情况": [],
    "经历事件信息": [],
    "财富情况": [],
    "个人简介": [
        "（1551—1602）明金华府兰溪人，字元瑞，号少室山人，更号石羊生。万历间举人，久不第。筑室山中，购书四万余卷，记诵淹博，多所撰著。曾携诗谒王世贞，为世贞激赏。有《少室山房类稿》、《少室山房笔丛》、《诗薮》。 ► 胡应麟的诗文(1550篇)"
    ],
    "诗词文章内容": [
        {
            "标题": "长门怨四首 其一",
            "作者": "胡应麟",
            "内容": "罗幌飞萤玉露漙，珠帘不捲坐更阑。昭阳月色浑无赖，才到长门特地寒。"
        },
        {
            "标题": "拟大明铙歌曲十八首 其十一 维中国",
            "作者": "胡应麟",
            "内容": "维中国，帝王所自立。欃枪遍郊原，天地黯无色。天重开，地重辟。\n扶桑荧荧日月出。照八荒，烂九域。芟夷祸难四海一。\n神龙夹助正统集。帝悯边尘扰中国。诏下大将军，达副将军遇春提兵九十六万，戈鋋甲胄如浮云。\n命词臣濂草檄谕彼中华民。长驱入河洛，壶浆箪食来成群。"
        },
        {
            "标题": "东门行",
            "作者": "胡应麟",
            "内容": "出东门，步且吁，时世混浊难共居。我欲乘长风，东游扶桑西瑶池。\n挥首向容成，亿万不相疑。归来告妻子，牵衣蹬足长歔欷。\n长歔欷，上有垂白亲，下有黄口儿。孔雀东南飞，十步五步不相离。\n君今独行安所之，君今独行安所之。不如守穷巷，鸡鸣狗吠相因依。\n不见伯夷叔齐，采西山蕨薇。荣名被百世难等夷。"
        },
        {
            "标题": "歌者屡召不至汪生狂发据高座剧谈水浒传奚童弹筝佐之四席并倾余赋一绝赏之",
            "作者": "胡应麟",
            "内容": "琥珀蒲桃白玉缸，巫山红袖隔纱窗。不知谁发汪伦兴，象板牙筹说宋江。"
        },
        {
            "标题": "汉铙歌十八首 其七 巫山高",
            "作者": "胡应麟",
            "内容": "巫山高，高望不可极。日月蔽亏云雨出。入有美一人，曰维神女。\n朝为行云，暮为行雨。泠然入余梦，贻我以翠羽。郁陶乎，余心将以畴语。\n将舍余国都，以往从女。朝朝暮暮，为云为雨。"
        },
        {
            "标题": "自桐卢至新安杂咏十六首 其二 辛夷馆",
            "作者": "胡应麟",
            "内容": "爱此幽人居，春风满庭户。指点辛夷花，忘却来时路。"
        },
        {
            "标题": "长门怨四首 其二",
            "作者": "胡应麟",
            "内容": "锁闭葳蕤绝履綦，宫花犹发万年枝。沈香亭北无穷恨，尽在阑干独倚时。"
        },
        {
            "标题": "拟李白蜀道难作梁父吟",
            "作者": "胡应麟",
            "内容": "抱膝南阳庐，明时甘陆沈。唐尧倦六合，飞书入深林。\n颍川之水，咄嗟不足洗余耳，拂衣长啸直上岱宗之嵚岑。\n岱宗高高不得上，卧龙之叟来相寻。邀余憩梁父，重作梁父吟。\n我吟梁父君莫猜，仰天叱咤浮云开。晏婴侏儒忌贤哲，二三力士庸堪哀。\n古来封禅之君七十二，其人一一俱尘埃。请为梁父吟，我吟君莫猜。\n梁父中天十万八千有馀丈，一柱亭亭迥出泰山上"
        },
        {
            "标题": "长门怨四首 其三",
            "作者": "胡应麟",
            "内容": "凤吹喧传隔彩霞，龙旂摇曳暮云斜。预知行幸平阳宅，不用庭前望翠华。"
        },
        {
            "标题": "长门怨四首 其四",
            "作者": "胡应麟",
            "内容": "金屋妆成尽日閒，十年红粉误朱颜。腰肢漫自誇纤细，管领华清是玉环。"
        },
        {
            "标题": "兰江竹枝词十二首 其十",
            "作者": "胡应麟",
            "内容": "三百阑干浮碧空，笙歌缭绕暮云中。天香夜半广寒落，错认银桥在月宫。"
        },
        {
            "标题": "履素使君邀集衙斋中嗣君出迓仅五龄风仪韶润而衣裳楚楚如老成人赋赠二绝 其一",
            "作者": "胡应麟",
            "内容": "三尺龙渊掌上持，亭亭寒玉照风仪。机云漫自誇年少，又睹云间小陆奇。"
        },
        {
            "标题": "闫蓬头歌",
            "作者": "胡应麟",
            "内容": "闫先生，羽客流，发蓬蓬不裹头。身骑两白鹿，手掣䨥青虬。\n前生七圣相追游，飞翔八极横九州。朝升大罗顶，暮宿昆崙丘。\n木公授宝箓，王母发清讴。飞琼弄玉众仙女，行厨上食罗珍馐。\n桃花万树核如瓮，东方小儿不敢求。何来醉闯拘翼座，脱巾露顶眠琼楼。\n雷公轰轰上帝怒，谪向下土称蓬头。长身大腹状殊绝，赤颧红颊惊庸流。\n方瞳射空碧电烱，紫髯拂地苍虹流。终朝一食气逾王，终夜不寝神长游。\n严冬雪片大于席，寒冰十丈风飕飗。先生此时赤双足，单衣不御青貂裘。\n道旁观者色沮丧，真仙出世谁能俦。和光颇类柱下史，玩俗或比蒙庄周。\n仰天大笑暮云碧，茫茫下土皆蜉蝣。朅来偶过勾曲洞，乘鸾跨鹤三峰头。\n乖龙左耳割不得，飘然一苇来南州。众中遇我心莫逆，片言立使千金投。\n微辞奥旨发中夜，变化恍惚难先筹。时时诧我骨毛异，青城仙伯行相求。\n三生石上事非远，努力缮性穷熏修。愧我中年薄闻道，尘埃碌碌随轩輶。\n神明凋谢鬓发改，岂将七尺图封侯。感君便欲逐君去，乾坤万事同浮沤。\n三公七贵竟何物，五阴四大俱悬疣。何如长啸出寥廓，霍然尽豁平生愁。\n闫先生，且莫行，为我留，谪期未满堪夷犹。吾家别业武夷上，铁船丹灶悬高丘。\n幔亭之君日来下，三山九曲随冥搜。他年挟尔棹歌去，坐看大海天咫尺，巨鳌赑屃浮中流。\n珠宫贝殿耀金碧，清都绛阙喧琳球。鹍鹏一卧九万里，鸿鹄一举三千秋。\n玉皇香案倘相忆，羽翰白日飞神州。"
        },
        {
            "标题": "王太学至卿一子四岁未能言尝两遇大厄梦异僧获存或夙生有缘习也一绝纪之",
            "作者": "胡应麟",
            "内容": "似梦如痴画阁前，前身谁为问梯仙。三生我亦琼楼客，一堕风尘四十年。"
        },
        {
            "标题": "怀王恒叔十四韵",
            "作者": "胡应麟",
            "内容": "南迁新命下蓬莱，紫气函关日夜开。霞色乍眠方广寺，月华频坐妙高台。\n三山兴尽思三竺，九曲吟成梦九垓。瑶圃勒铭推哲匠，玉楼题记仗雄才。\n荧煌赋草传中国，灿烂文芒接上台。轵里晨霜流桧柏，茂陵秋雨滴莓苔。\n穷交此夕摅孤愤，故友当年和七哀。授简甘泉誇骏骨，飞觚碣石羡鸿裁。\n峥嵘汲郑交难续，嚄唶荆高世尚猜。咫尺遮须寻子建，龙门曾识仲宣来。"
        },
        {
            "标题": "赠霓裳十二首 其五",
            "作者": "胡应麟",
            "内容": "金屋何曾盼阿娇，临春歌吹总寥寥。遥空一片飞云驻，人倚危阑弄玉箫。"
        },
        {
            "标题": "孤愤篇挽王山人叔承八百字",
            "作者": "胡应麟",
            "内容": "千秋布衣才，往往专一壑。穷年觅五字，埳阱观海若。\n唐维襄阳孟，间代推制作。嵬峨洞庭句，元气摄林薄。\n五季宋及元，馀音噪乌鹊。非无二三子，天授惭磊落。\n有明卢楠氏，骚些首恢拓。途遵长卿辙，步蹑左徒躅。\n幽鞠及拟招，囹圄盛删削。诗歌遂非长，风雅久寂寞。\n茫茫鹿门绪，一线缀寥廓。王生起菰芦，名姓早飞跃。\n弱冠游燕齐，强龄走京索。长怀济时念，雅抱经世略。\n无媒耻白玉，草莽甘落魄。禹穴翻图书，尧天弄耕凿。\n傲诞偕东方，曼衍类南郭。敢为兰陵论，偏究漆园学。\n神来把觚翰，六艺尽糟粕。竦身出阛阓，攘臂脱篱落。\n四唐入经营，六代佐伸缩。大篇竞飞扬，短什互沈著。\n星河昼璀璨，雷雨夕喷薄。混沌迷雕镂，震旦困笼络。\n铿锵鸾鹄鸣，突矫虎兕攫。名姓聚倡楼，老将镇戎幕。\n张公两神物，所向失盘错。太华三芙蓉，秀色照广莫。\n怀中但一刺，尘冠翳竹箨。时无孔文举，竟尔徒入洛。\n维时岁申酉，芒鞋试行脚。访我兰阴陌，孤航载停泊。\n披襟发长啸，搏帽吐清谑。易水双湛沦，夷门两嚄唶。\n结交讵同裴，登仙俨偕郭。平原十日馀，绿尊间翠杓。\n微诚泄中夜，万古对斟酌。明时遘何李，天心寄鸣铎。\n人豪琅琊公，乾坤纵挥霍。继起维奉常，词林创新薙。\n斯文幸未丧，大雅竟谁托。吾意甘沈冥，君才实磅礴。\n无双国士韩，常胜冠军霍。鹿失馀中原，龙腾绝大漠。\n历下穷高华，成都侈宏博。勉哉曹溪钵，毋令一士谔。\n沈吟感子意，踟蹰复前却。明灯彻晓漏，撩乱烛花落。\n仓皇嵇阮契，竟爽范张约。垂虹亭下浪，浩淼阻越舶。\n一别俄十霜，邂逅弇山阁。尔衰背欲鲐，余瘦膝乘鹤。\n吞声话故旧，丧逝捷飞藿。起舞中自疑，放歌久仍愕。\n眷言怀故栖，荏苒理归橐。河梁白日堕，一苇迅雕鹗。\n伊余骨伶俜，念汝神矍铄。相期保玉体，赤松问灵药。\n胡为两竖子，膏肓恣燔灼。虚传段璋句，竟坐杜陵疟。\n生平褐衣贵，不受帝王爵。大鸟来沧溟，神虬去碧落。\n百身定奚赎，九原亮难作。嗟彼志与蜍，牖下饱狐貉。\n维汝赋颂声，巀嵲表衡霍。居然布衣雄，八面控繁弱。\n修文亦地下，玉楼富丘索。遮须奉新盟，眭邃赴前诺。\n缅余昔遇汝，臭味恍荃药。玄宗各讽咏，妙理递酬酢。\n濠上回周施，江东析昉约。朱弦断流水，阳春咽冥漠。\n荒阡月三尺，破冢云半椁。参差迹已陈，宛转梦如昨。\n夜台觅青莲，携手共杯勺。老柏鸣鸺鹠，枯松照熠爝。\n谈天怅邹衍，掷地怆孙绰。生刍愧晚暮，永闭石门钥。\n白杨号悲风，万叠斗萧索。昆崙眇何处，南面醉王乐。"
        },
        {
            "标题": "履素使君邀集衙斋中嗣君出迓仅五龄风仪韶润而衣裳楚楚如老成人赋赠二绝 其二",
            "作者": "胡应麟",
            "内容": "径寸骊珠夜色悬，衣裳楚楚画堂前。抽毫异日兰台坐，会学盈川赋浑天。"
        },
        {
            "标题": "大佛寺观释迦文佛金像题",
            "作者": "胡应麟",
            "内容": "峨峨蓟城西，飞观耸百级。金身五千丈，照耀天北极。\n画栋糜丹青，雕甍烂朱碧。琪花烨如散，瑶草纷可拾。\n耨水清六尘，雪山炯四壁。广座陈香灯，长廊绘粉墨。\n优钵梵筵启，伊蒲僧供出。俗染汰欲空，净因了可觅。\n香象来医王，天龙护帝释。茫然小宇宙，一怆大雄力。"
        },
        {
            "标题": "玉楼篇题李能茂遗墨后",
            "作者": "胡应麟",
            "内容": "香山兜率宫，谯郡遮须国。笙飞蜕子晋，楼成召长吉。\n造物诚小儿，大块黯无色。伤哉一抔土，瘗此连城壁。\n矫矫东阳生，雕龙擅畴昔。雄心万古挫，猛气千夫失。\n踔厉无前修，精进寡俦匹。双眸狭宇宙，今古照瞬息。\n弹丸婆娑界，十指肯浪屈。猥余一日长，闾阎复咫尺。\n负笈来藤萝，披襟坐蓬荜。长啸金华颠，大呼石羊窟。\n操觚问真宰，惨淡白虹泣。晚叩琅琊门，中郎倒屣出。\n通家孔融后，下榻陈蕃侧。如渑卜兴代，生花赠彩笔。\n频窥慈氏阁，屡面初祖壁。善才拜未终，慧可髓几得。\n呜呼大雄逝，金棺拉摩诘。一真返桑扈，三号吊秦失。\n白日愁西南，浮云怅东北。伯道无遗孩，梁鸿有陋室。\n弱女涕泗横，孤嫠形影只。蟪蛄集荒榛，狐兔入丛棘。\n殡宫对棠梨，织乌伴于邑。何人奠麦饭，有客叹陈迹。\n高文汲冢殉，丽句紫薇缉。粲烂流江河，纵横走都邑。\n只字回彭殇，寸心炯得失。荣华剧臭腐，眼底复何惜。\n嗟余少濩落，狂名世争诎。青衫二十载，穷愁仗汝释。\n一朝断交臂，畴与豁胸臆。闻笛时悲酸，横琴重悽恻。\n粲粲白玉京，修文拜新职。惟应大鹏辈，八表独挥斥。"
        },
        {
            "标题": "棋",
            "作者": "胡应麟",
            "内容": "一枰秋色里，时翻古人局。飞霜击画廊，邓艾收西蜀。"
        },
        {
            "标题": "哭曹子念六首 其二",
            "作者": "胡应麟",
            "内容": "乘风先到凤麟洲，二舅星冠话昔游。树树棠梨娄水上，殡宫何处问曹丘。"
        },
        {
            "标题": "胡谷元池亭杂咏十二首 其十 秉烛轩",
            "作者": "胡应麟",
            "内容": "敲棋坐明烛，微风动清夜。迟我同心人，落花满亭榭。"
        },
        {
            "标题": "过齐东不及持斗酒酹鸣皋墓二绝寄怀 其二",
            "作者": "胡应麟",
            "内容": "殡宫遥锁石门寒，浅土齐东寄伯鸾。惆怅棠梨飞欲尽，乱山无语夕阳残。"
        },
        {
            "标题": "夜饮仁夫馆大醉吐顿因借所服绿衣归诗谢之",
            "作者": "胡应麟",
            "内容": "五斗醒来恣所如，幕天席地坐蘧庐。酒阑人静披衣出，满路晨钟下玉除。"
        },
        {
            "标题": "题唐山人莲叶舟二首 其一",
            "作者": "胡应麟",
            "内容": "芙蓉花压大堤前，六尺沙棠任晏眠。南楚旧闻唐勒赋，西泠重睹白公船。\n吹箫极浦淩风去，把钓前滩抱月还。三十六陂新水涨，行吟何地不堪怜。"
        },
        {
            "标题": "金华山杂咏八首 其二 冰壶洞",
            "作者": "胡应麟",
            "内容": "一线悬崖鸟道通，石床钟乳斗玲珑。飞流万尺无人到，谁缩庐山此洞中。"
        },
        {
            "标题": "哭李惟寅太保十二首 其十二",
            "作者": "胡应麟",
            "内容": "国士提携最少年，青衫联袂洛城前。重来恸哭西州路，万树棠梨咽暮蝉。"
        },
        {
            "标题": "王恒叔山居杂咏十首 其九 云碓",
            "作者": "胡应麟",
            "内容": "林钟疏北岭，茶杵急西家。湖风亭子外，扫尽石楠花。"
        },
        {
            "标题": "幼于所欢王姬携酒饯别戏酬以小诗",
            "作者": "胡应麟",
            "内容": "最爱风流黄四娘，偏能问字浣花堂。他年细检成都札，犹恐才人是洛阳。"
        },
        {
            "标题": "舟中即景十首再呈永叔并寄李惟寅宋忠父二君 其九",
            "作者": "胡应麟",
            "内容": "代北游真懒，齐东俗未讹。荒郊环枣柿，古壁蔓藤萝。\n宿雾冰生井，微霜月度河。搴舟王子兴，将奈越人何。"
        },
        {
            "标题": "淮徐归兴六首 其二",
            "作者": "胡应麟",
            "内容": "夹岸帆樯卫水滨，苍茫云雾入垂纶。三生不戴如花面，九尺长馀食粟身。\n杜宇惯嘲多病客，辛夷频唤欲归人。沧溟万斛吾家在，好逐渔郎问去津。"
        },
        {
            "标题": "王将军过访不值次日遣信相闻走笔四韵代东时方拜总戎之擢而余寄居胡氏园芍药盛开故诗句云云",
            "作者": "胡应麟",
            "内容": "高空遥望碧云残，细雨萧萧一径寒。小队朱旗频出郭，元戎金印乍登坛。\n双龙色照芙蓉匣，驷马光生芍药栏。为报主人林竹在，天风晨夕候飞鸾。"
        },
        {
            "标题": "宜男堂为汪氏题",
            "作者": "胡应麟",
            "内容": "阶前植瑶草，芳色暮离离。艳入三姬座，香飞百子池。\n冰桃偕献实，玉树并生枝。旦夕佳男兆，华堂事事宜。"
        },
        {
            "标题": "赠幼文幼文丁氏逸季侍童也常置帐中余从诸客徂伺得之赏其丰神莹彻为赋二首 其一",
            "作者": "胡应麟",
            "内容": "入幕何来傅粉郎，居然容色似龙阳。书裙是日逢王令，断袖当年忆汉皇。\n曲里含桃歌韎韐，车前名果掷琳琅。异时开府能相过，莫遣才人坐别床。"
        },
        {
            "标题": "夏日携尊大云山晚眺并寻白莲池诸迹",
            "作者": "胡应麟",
            "内容": "落日壶觞兴未回，飘然蓝舆问崔嵬。飞樯夹汉双流下，画槛浮空万堞开。\n岸草似留湘客怨，池莲能识谢公来。翩翩白帢俱年少，搦管谁当作赋才。"
        },
        {
            "标题": "葛湖草堂四首为盛氏六生题 其二",
            "作者": "胡应麟",
            "内容": "十里澄波镜面秋，鸡声一坞住中流。閒花半落辛夷岸，古树平连杜若洲。\n晚日亭台朱户掩，微风箫鼓画船游。红妆队队湖堤上，唱彻菱歌兴未休。"
        },
        {
            "标题": "夜过周懋脩馆中月色盈庭皎如霜雪即席口占",
            "作者": "胡应麟",
            "内容": "咫尺周郎馆，衡茅葑水傍。披襟流素月，把袂落繁霜。\n逸调阳春远，清歌乙夜长。预愁明发路，枫叶乱金阊。"
        },
        {
            "标题": "夏日同诸子宴郭鸿胪池亭分韵得凉字",
            "作者": "胡应麟",
            "内容": "背日山堂午，含风石径凉。閒来松桂下，各把芰荷觞。\n地称南州隐，天容北海狂。坐深渔唱发，白眼对沧浪。"
        },
        {
            "标题": "题邬生逍遥游卷",
            "作者": "胡应麟",
            "内容": "久客金台雨，浑忘铁瓮潮。人从嗤汗漫，帝许号逍遥。\n五岳环孤枕，三天挂一瓢。秋风大鹏背，稳坐上扶摇。"
        },
        {
            "标题": "琴操十一首 其十 牝晨操",
            "作者": "胡应麟",
            "内容": "维牝无晨兮。尔胡以鸣兮。维尔之鸣兮。家胡以宁兮。\n牝兮鸣兮。鸣兮晨兮。家兮庭兮。怦兮营兮。雷兮霆兮。"
        },
        {
            "标题": "琴操十一首 其四 残形操",
            "作者": "胡应麟",
            "内容": "梦之憧憧兮，厥形维狸。形之蛩蛩兮，胡首则遗。茫茫吉凶兮，畴尅我期。\n皇皇昊穹兮，庸豁我疑。雉朝飞，雉雊于田号，维雌则随。\n暮而无妃兮，入而安归。忧心怦怦兮，将以告谁。援琴而歌兮，以写我悲。"
        },
        {
            "标题": "琴操十一首 其二 猗兰操",
            "作者": "胡应麟",
            "内容": "汎汎崇兰，在彼空谷。以芬以芳，达于平陆。达于平陆，大国之香。\n薄言掇之，以遗明王。以遗明王，畴适逢世。岁月行暮，芬芳将逝。\n芬芳爰逝，羌不可留。忡忡我心，曷维其忧。"
        },
        {
            "标题": "琴操十一首 其五 采芝操",
            "作者": "胡应麟",
            "内容": "煌煌紫芝，三秀五茎。郁郁崇冈，巃嵷眇冥。爰卧其巅，爰掇其英。\n颜色丽鲜，以敷以荣。身轻翼舒，游六合外。驷马高盖，翳以畴赖。\n巢哉由哉，寤言弗猜。唐哉虞哉，亦已焉哉。"
        },
        {
            "标题": "琴操十一首 其九 别鹤操",
            "作者": "胡应麟",
            "内容": "羽翼双飞兮，中道当乖。汝翔安适兮，余居曷谐。彼忮则害兮，为家庭灾。\n汝淑则慧兮，曷明余怀。"
        },
        {
            "标题": "琴操十一首 其六 秦女操",
            "作者": "胡应麟",
            "内容": "縠之襜襜兮，可裂而朽兮。屏之岩岩兮，可越而走兮。\n剑之巉巉兮，可捍匕首兮。"
        },
        {
            "标题": "琴操十一首 其七 八公操",
            "作者": "胡应麟",
            "内容": "煌煌八公下帝庭兮。贻我大药登遐龄兮。婴儿姹女相和鸣兮。飞翔九垓羽翼成兮。\n金支翠旂夹路迎兮。万年不死居曾城兮。俯视六合徒营营兮。朝生夕枯如蠓螟兮。"
        },
        {
            "标题": "琴操十一首 其一 龟山操",
            "作者": "胡应麟",
            "内容": "龟之峻嶒兮望鲁之疆。龟之凭陵兮蔽鲁之邦。迟迟余行兮载贽于筐。余怀以怦怦兮胡为去父母之乡。"
        },
        {
            "标题": "琴操十一首 其三 履霜操",
            "作者": "胡应麟",
            "内容": "嗟嗟皇考，放余于野兮。凛凛严霜，雨雪交下兮。雨雪交下，夐弗可留兮。\n念欲自明，我维君忧兮。我维君忧，逝将安适兮。世岂有兹，无父之域兮。\n无父之域，余曷以居兮。茕茕上天，罪实在子兮。"
        },
        {
            "标题": "行路难六首感事作 其六",
            "作者": "胡应麟",
            "内容": "君不见海中鳄，利齿如山逞凶虐。君不见穴中狼，巨口如城当道傍。\n君子好生戒苛慝，小人毒害盈刚肠。积尸累累血成堑，意气扬扬了不变。\n神人共愤罪恶盈，百骸分裂宇宙腥。君不见董卓然脐侯景灭，万古元凶戒车辙。"
        },
        {
            "标题": "青楼曲八首 其六",
            "作者": "胡应麟",
            "内容": "指点平康宿暮鸦，妆台红粉簇明霞。曲江筵上诸先辈，跃马争寻阿润家。"
        },
        {
            "标题": "古离别二首 其二",
            "作者": "胡应麟",
            "内容": "驱车出郭门，徘徊望都邑。念我平生亲，聚散何仓卒。\n白露涂中逵，清霜被原隰。惊飙动地起，黄叶无宁夕。\n羁禽怀故林，疲马倦行役。群雁西南翔，哀音正嘹呖。\n岂无盈尊酒，执手歧路侧。飞觞属华筵，行子相向立。\n别离在须臾，沈忧万端集。去去勿复论，红颜中道掷。"
        },
        {
            "标题": "行路难六首感事作 其三",
            "作者": "胡应麟",
            "内容": "君不见帐前蚊，侵肌啑肉无时停。君不见襟前虱，饮血"
        },
        {
            "标题": "行路难六首感事作 其四",
            "作者": "胡应麟",
            "内容": "君不见波间蜃，吞吐楼台倏千仞。君不见岩间蛛，四张罗网迷空虚。\n君子行善苦不足，小人济恶才有馀。沉机伏弩绊飞走，变幻诪张何不有。\n术穷数尽来天刑，青冥白昼飞雷霆。君不见林甫剖棺桧丑缪，千秋永劫昭大戮。"
        },
        {
            "标题": "青楼曲八首 其七",
            "作者": "胡应麟",
            "内容": "二八青衣彩袖悬，相逢如梦画堂前。无端锦瑟撩春思，历乱东风五十弦。"
        },
        {
            "标题": "行路难六首感事作 其五",
            "作者": "胡应麟",
            "内容": "君不见墙畔蝎，猛刺如山蚀金铁。君不见泽畔蛇，恶氛涌雾张狞牙。\n君子乘时沛膏泽，小人并日行凶邪。一朝无处肆酖毒，馀愤凭陵螫草木。\n噬人既尽阴祸延，刀锯鼎镬快意飧。君不见阳由弃市俊臣族，天道好还如转毂。"
        },
        {
            "标题": "青楼曲八首 其八",
            "作者": "胡应麟",
            "内容": "银床梧叶堕高秋，良夜吹箫忆旧游。二十四桥天似水，画船乘月下扬州。"
        },
        {
            "标题": "行路难六首感事作 其二",
            "作者": "胡应麟",
            "内容": "君不见盘中蝇，变幻黑白如丹青。君不见市中虎，利口纷纭捷桴鼓。\n君子推诚洞腹肝，小人柴棘横肺腑。谗言交搆四国哗，贝锦百匹张云霞。\n邦家覆败手足露，绝膑刳肠示行路。君不见江充举族无极歼，有北陈诗盈简编。"
        },
        {
            "标题": "古离别二首 其一",
            "作者": "胡应麟",
            "内容": "戚戚远行子，驾言还旧疆。脂车望关塞，愿逐晨风翔。\n主人卜清夜，置酒临高堂。妙伎出闺闼，纤腰移曲房。\n当筵发皓齿，四坐流芬芳。回飙袭绮户，飞霜飘长廊。\n良宵一何促，瑶瑟无辉光。征夫念明发，握手起徬徨。\n仰视云中雁，三五各成行。胡为双飞龙，羽翼多参商。\n丈夫志万里，会晤安可常。勖哉就长路，皓首期相望。"
        },
        {
            "标题": "行路难六首感事作 其一",
            "作者": "胡应麟",
            "内容": "君不见竿头鸢，乘风浩荡游九天。君不见栋头雀，百尺凭虚俯寥廓。\n君子雌伏安蓬茅，小人雄飞势挥霍。乞哀中夜如鸺鹠，志意满极惊庸流。\n时移事改恶声播，遗臭墦间万夫唾。君不见公孙张仪称丈夫，至今行乞羞庸奴。"
        },
        {
            "标题": "燕京四时词四首 其一",
            "作者": "胡应麟",
            "内容": "帝阙皇居北斗间，春风长绕玉门关。东郊昨夜桃花发，一树先开万岁山。"
        },
        {
            "标题": "燕京四时词四首 其三",
            "作者": "胡应麟",
            "内容": "千叶从风尽报秋，长门团扇迥添愁。玉河桥畔东流水，几处题红出御沟。"
        },
        {
            "标题": "青楼曲八首 其一",
            "作者": "胡应麟",
            "内容": "十里秦楼近灞桥，箫声何处起岧峣。珠帘百尺东风里，双凤联翩逐翠翘。"
        },
        {
            "标题": "燕京四时词四首 其二",
            "作者": "胡应麟",
            "内容": "沈李浮瓜燕玉台，冰山雪谷倚蓬莱。珠帘百尺重重下，不放人间赤日来。"
        },
        {
            "标题": "青楼曲八首 其四",
            "作者": "胡应麟",
            "内容": "一树含桃锁曲房，金笼鹦鹉唤斜阳。霍家娘子新妆罢，拥髻来迎李十郎。"
        },
        {
            "标题": "青楼曲八首 其三",
            "作者": "胡应麟",
            "内容": "两浆频催过石城，沙棠摇曳画船明。莫愁湖上千株柳，肠断王孙作队行。"
        },
        {
            "标题": "南院词八首 其八",
            "作者": "胡应麟",
            "内容": "城下春江抱石头，秣陵南下是瓜洲。相邀女伴寻春去，共掷金钱赛蒋侯。"
        },
        {
            "标题": "燕京四时词四首 其四",
            "作者": "胡应麟",
            "内容": "玉宇吹花度柏梁，千门飞雪夜茫茫。银笙暗炙红炉畔，一曲阳春漏正长。"
        },
        {
            "标题": "青楼曲八首 其二",
            "作者": "胡应麟",
            "内容": "粉面三千照玉台，期门南去是蓬莱。金鞭暮过张公子，一骑潜呼万乘来。"
        },
        {
            "标题": "青楼曲八首 其五",
            "作者": "胡应麟",
            "内容": "苏小妆楼隔画桥，涌金门外半兰桡。相携女伴巫山去，昨夜钱塘正上潮。"
        },
        {
            "标题": "北院词八首 其七",
            "作者": "胡应麟",
            "内容": "绮陌东头接上阳，娉婷年少舞霓裳。怪来香阁时常闭，尽日浓妆对海棠。"
        },
        {
            "标题": "南院词八首 其一",
            "作者": "胡应麟",
            "内容": "浮云楼观接蓬莱，五岳三山大内开。昨夜春风城外过，千花齐发凤凰台。"
        },
        {
            "标题": "南院词八首 其六",
            "作者": "胡应麟",
            "内容": "万户千门玉作台，春风何地不徘徊。乌衣巷口红妆亚，一路歌声斗草回。"
        },
        {
            "标题": "南院词八首 其七",
            "作者": "胡应麟",
            "内容": "垂杨千树拂红尘，压酒吴姬动绛唇。日暮狂风连袂起，飞花愁杀渡江人。"
        },
        {
            "标题": "北院词八首 其六",
            "作者": "胡应麟",
            "内容": "别开金屋倚岧峣，白玉河边第二桥。夹岸紫骝三十骑，花时齐过董娇娆。"
        },
        {
            "标题": "南院词八首 其五",
            "作者": "胡应麟",
            "内容": "桃叶年方十五强，春波摇荡木兰航。不知何事归来晚，狂杀王家白面郎。"
        },
        {
            "标题": "南院词八首 其三",
            "作者": "胡应麟",
            "内容": "紫燕衔泥度夕阳，双飞南陌认雕梁。高门不用寻王谢，卢女新开白玉堂。"
        },
        {
            "标题": "北院词八首 其八",
            "作者": "胡应麟",
            "内容": "灵济宫前翠幕悬，平康门巷百花连。西园公子携宾过，十六青娥舞玳筵。"
        },
        {
            "标题": "南院词八首 其二",
            "作者": "胡应麟",
            "内容": "公子连翩挟弹游，垂杨偏拂紫骅骝。长干巷里三千队，若个新妆是莫愁。"
        },
        {
            "标题": "南院词八首 其四",
            "作者": "胡应麟",
            "内容": "欢作沈香侬博山，双烟一气紫霞间。千门柳色啼鸦暮，自唤情人月下攀。"
        },
        {
            "标题": "从军行五首 其四",
            "作者": "胡应麟",
            "内容": "吹笛关山月半痕，梅花无数落辕门。不知何处旄头现，一夜渔阳万骑屯。"
        },
        {
            "标题": "从军行五首 其五",
            "作者": "胡应麟",
            "内容": "白马将军惯渡辽，笑提金勒扫氛嚣。五千剑客当前队，尽款名王入汉朝。"
        },
        {
            "标题": "从军行五首 其三",
            "作者": "胡应麟",
            "内容": "寥天霜色暮凄凄，无定河边落日低。欲问轮台前去路，黄云白草遍辽西。"
        },
        {
            "标题": "北院词八首 其三",
            "作者": "胡应麟",
            "内容": "金水桥边一百家，家家帘幕护桃花。青衣日暮浓妆出，指点萧郎白鼻騧。"
        },
        {
            "标题": "北院词八首 其五",
            "作者": "胡应麟",
            "内容": "双双罗袜斗凌波，两两沙棠泛玉河。日暮大堤流水急，回桡齐唱采莲歌。"
        },
        {
            "标题": "北院词八首 其四",
            "作者": "胡应麟",
            "内容": "珠帘不动控银钩，内苑春光入画楼。深夜月明弦管沸，露桃花下合梁州。"
        },
        {
            "标题": "从军行五首 其一",
            "作者": "胡应麟",
            "内容": "大漠秋风吹铁衣，长城明月满征旗。捷书飞奏明光殿，乍夜前军获郅支。"
        },
        {
            "标题": "北院词八首 其一",
            "作者": "胡应麟",
            "内容": "紫燕双飞拂画梁，雕甍百尺隐垂杨。东华门外诸年少，携手先过白玉堂。"
        },
        {
            "标题": "从军行五首 其二",
            "作者": "胡应麟",
            "内容": "九月边头朔气残，贺兰山北望长安。殷勤去雁传消息，欲寄征衣趁早寒。"
        },
        {
            "标题": "北院词八首 其二",
            "作者": "胡应麟",
            "内容": "西第千门簇五侯，御沟春水逐人流。罘罳烂漫黄金色，遥指梳妆近妾楼。"
        },
        {
            "标题": "游仙词十首 其七",
            "作者": "胡应麟",
            "内容": "洞里青霞照玉盘，飞星群洒石门寒。桃花五报西池发，可奈峰头局未残。"
        },
        {
            "标题": "后采莲曲二首 其一",
            "作者": "胡应麟",
            "内容": "画舫青丝荡绿油，罗裙玉腕坐中流。生来菡萏元同蒂，若个芙蓉不并头。"
        },
        {
            "标题": "游仙词十首 其九",
            "作者": "胡应麟",
            "内容": "少室峰高接绛河，千秋词客斗嵯峨。谁言不是灵仙骨，遥夜天姝出大罗。"
        },
        {
            "标题": "横江词二首 其二",
            "作者": "胡应麟",
            "内容": "扬子江头风色狂，白波如山五丈强。自是吴姬惯迎客，来来去去木兰航。"
        },
        {
            "标题": "伊州曲",
            "作者": "胡应麟",
            "内容": "碧天如水暮云收，明月平铺翡翠楼。楼上美人三十六，夜弹瑶瑟唱伊州。"
        },
        {
            "标题": "横江词二首 其一",
            "作者": "胡应麟",
            "内容": "结束腰肢赛水神，沙棠舟楫往来频。江风日暮连天起，愁杀西陵破浪人。"
        },
        {
            "标题": "游仙词十首 其八",
            "作者": "胡应麟",
            "内容": "缥缈飞梁驾赤城，漫劳司马问初平。金泥玉版长生籍，同向丹台列姓名。"
        },
        {
            "标题": "游仙词十首 其十",
            "作者": "胡应麟",
            "内容": "海上朱明碧雾流，五仙同跨五羊游。何如野客金华洞，卧领群羊十万头。"
        },
        {
            "标题": "凉州词",
            "作者": "胡应麟",
            "内容": "静夜流云拂画檐，微风不动水晶帘。红牙拍按瑶台上，古调初翻昔昔盐。"
        },
        {
            "标题": "后采莲曲二首 其二",
            "作者": "胡应麟",
            "内容": "湖心涛浪拍天流，湖上王孙挟弹游。一派莲歌何处起，大堤齐控紫骅骝。"
        },
        {
            "标题": "谢章仪父惠家酿二绝 其二",
            "作者": "胡应麟",
            "内容": "一饮挥毫一百篇，何人真是酒中仙。应知他日来民舍，不饮麻姑石上泉。"
        },
        {
            "标题": "谢章仪父惠家酿二绝 其一",
            "作者": "胡应麟",
            "内容": "玉碗香飞琥珀明，自呼南斗吸长鲸。河清莫道今难俟，已换王家月旦评。"
        },
        {
            "标题": "爱妾换马",
            "作者": "胡应麟",
            "内容": "行雨蛾眉去，追风骏足来。金羁沙苑秣，宝屧画廊苔。\n太息专房艳，长鸣伏枥材。何当效周穆，騄耳上瑶台。"
        },
        {
            "标题": "八哀诗 其五 大司马西蜀张公佳胤",
            "作者": "胡应麟",
            "内容": "张公产岷峨，夙抱文武略。伟哉沈深度，宛若未雕璞。\n通籍游皇都，浩气贯碧落。出宰河阳县，解褐遘盘错。\n奸萌起肘腋，万众互骇愕。一顾摧凶渠，势若反掌握。\n及乎任西曹，亟闯五子幕。大敌逢李王，奋勇与之角。\n遂登作者坛，文誉不落莫。功名浸鼎盛，岁月旷著作。\n三关树高牙，敌胆慑沙漠。呜呼壬午事，大手睹挥霍。\n潢池舞鳅鳝，白日走蜃鳄。明廷廑南顾，大吏咸塞缩。\n维公奋臂出，长虹耀千莫。首刷闾阎忧，六街静鸣柝。\n渊谋秘胸腹，远智运龙蠖。声色了不动，从容卧帷幄。\n一朝令辕门，群小悉面缚。累累九青兕，一一就脯臛。\n人怀顾复惠，士有更生乐。武功既荡平，文事稍恢拓。\n飞檄凌扶桑，露布入平乐。长裾曳曹丘，敝屣接东郭。\n帝嘉定边勋，飞诏下京洛。本兵属运筹，九塞遵东约。\n胡为殒长城，骤失北门钥。回思瀫江涘，单骑访岩壑。\n迓我钱塘郊，恍忽共濠濮。诧我雍然音，一代恣腾攫。\n手迹宛若新，足音遽寂寞。矫首铜梁里，大树日萧索。"
        },
        {
            "标题": "效阴铿安乐宫体十首 其五 阅武堂",
            "作者": "胡应麟",
            "内容": "万柳何年植，枝枝净隔尘。堂犹名阅武，苑欲借宜春。\n涤器非寒士，当垆亦丽人。金丸穿叶巧，宝屧坠花新。\n屈指西师入，能舒翠黛颦。"
        },
        {
            "标题": "效阴铿安乐宫体十首 其四 景阳楼",
            "作者": "胡应麟",
            "内容": "紫气重关外，飞楼上属云。回梯盘月窟，复道驾星文。\n列圣金支现，诸真玉佩闻。炉香晨杂沓，烛霭暮絪缊。\n不分银床下，他时狎翠裙。"
        },
        {
            "标题": "效阴铿安乐宫体十首 其三 清暑殿",
            "作者": "胡应麟",
            "内容": "曲榭生风蚤，层窗漏日迟。冰山围巀嵲，雪巘架逶迤。\n石甃长秋井，泉疏太液池。御舟三翼泛，宫扇七轮驰。\n莫漫酣吴酒，轻言狎翠眉。"
        },
        {
            "标题": "汉铙歌十八首 其二 艾如张",
            "作者": "胡应麟",
            "内容": "艾如张，张四维。击高钲，悬大旗。戈鋋甲胄光陆离。\n千灵从，七校移。虞人杂沓冠以皮。臂苍走黄当路岐。\n南山有虎豹北山，鹿麋狐兔若丘山，缩足不敢驰。\n我欲上天，天门九重。我欲入渊，血肉喂蛟鱼龙。王者合三驱，百兽一一归我樊笼。\n不见青冥，冥冥者鸿。耸六翮，乘长风。游赤霄，入无穷。\n虽有矰缴罗网将安庸。"
        },
        {
            "标题": "效阴铿安乐宫体十首 其二 铜雀台",
            "作者": "胡应麟",
            "内容": "千秋遗片瓦，万仞忆崇台。绣柱星河落，雕栏日月开。\n歌声回白苧，舞影拂苍苔。旧宠罗衣歇，新妆穗帐哀。\n当时笑公瑾，不载二乔来。"
        },
        {
            "标题": "效阴铿安乐宫体十首 其一 甘泉宫",
            "作者": "胡应麟",
            "内容": "绀殿明丹壑，朱栏丽碧空。金芝丛紫翠，玉树翳青葱。\n阊阖千门度，罘罳万户通。鱼龙吟太液，鸡犬咽新丰。\n后乘双飞燕，蹁跹豹尾中。"
        },
        {
            "标题": "效阴铿安乐宫体十首 其十 神运峰",
            "作者": "胡应麟",
            "内容": "飞来自何处，突兀挂雕墙。帝命徵千邑，神功运八荒。\n摩霄孤鸑下，驾海巨鳌藏。五岳真形在，三峨故域长。\n惟愁绝颠眺，燧火烛天狼。"
        },
        {
            "标题": "效阴铿安乐宫体十首 其七 临春阁见",
            "作者": "胡应麟",
            "内容": "琐阁披香砌，风光照丽华。腰萦前殿柳，脸夺后庭花。\n暗牖通秦跸，明窗泊汉查。流苏悬重锦，步障夹轻纱。\n正尔呼江令，隋兵集似麻。"
        },
        {
            "标题": "效阴铿安乐宫体十首 其六 同泰寺",
            "作者": "胡应麟",
            "内容": "园林标帝阙，水石丽神州。入座慈云动，登坛法雨流。\n三乘归独诣，二酉入穷蒐。彩笔词人聚，缃缣学士留。\n逡巡成要略，寒贱失雕锼。"
        },
        {
            "标题": "效阴铿安乐宫体十首 其八 朝霞院",
            "作者": "胡应麟",
            "内容": "宿雾悬珠槛，朝云动玉扉。楼心窥帝座，阁道隐仙机。\n八水清相观，三山翠欲飞。万妆围锦帐，百媚拥罗衣。\n一曲菱歌罢，芜城事已非。"
        },
        {
            "标题": "效阴铿安乐宫体十首 其九 沈香亭",
            "作者": "胡应麟",
            "内容": "十二雕栏外，名花照玉壶。翰林方醉卧，中使遍传呼。\n行乐词先奏，清平唱未徂。春山云作黛，秋水月为肤。\n妒杀红丝畔，纤纤入画图。"
        },
        {
            "标题": "题李惟寅山房三十八咏 其三十二 澹然阁",
            "作者": "胡应麟",
            "内容": "事业等唐虞，浮云过太虚。何如高阁上，支卧一床书。"
        },
        {
            "标题": "十九日为大士诞辰司马公施像庵中适余为友人邀游别墅奉寄四章 其二",
            "作者": "胡应麟",
            "内容": "苍茫云气百花潭，总为灵光下郁蓝。般若向来传自在，圆通浑欲问瞿昙。\n须弥界似移金竺，兜率天疑近太函。漫向弥陀论法嗣，只今龙象在江南。"
        },
        {
            "标题": "懊憹歌二首 其二",
            "作者": "胡应麟",
            "内容": "谁家娇女儿，三三复五五。结伴邀欢行，今夜大辛苦。"
        },
        {
            "标题": "八哀诗 其八 秘书南海黎公民表",
            "作者": "胡应麟",
            "内容": "嶪嶪罗浮颠，上有瑶石台。秘书起岭表，恍若登峨嵬。\n古心亦古貌，多艺仍多材。悠然葛天氏，醇朴逾婴孩。\n青衫困一第，十上仍徘徊。龙门实有策，狗监嗟无媒。\n匏瓜讵足系，一命沾蓬莱。拙宦三十年，羽毛日摧颓。\n风骚炳一念，壮志浩不回。高歌掩陆谢，丽赋酬邹枚。\n梁欧日倡和，王李时沿洄。馀工入翰墨，落纸皆琼瑰。\n龙章剪薤叶，鸟迹行莓苔。八分走夷貊，四体摅云雷。\n邕斯有绝诣，锴铉无兼裁。缅思穆皇世，京华盛游陪。\n杯盂洞肝腹，土木馀形骸。横当贺老盼，谓我青莲才。\n三留瀫水棹，十寄罗浮梅。老成倏凋谢，涕泗横蒿莱。"
        },
        {
            "标题": "懊憹歌二首 其一",
            "作者": "胡应麟",
            "内容": "翩团黄犊车，载欢出城东。看看白日堕，那能不懊憹。"
        },
        {
            "标题": "夜泊金阊寄奠王敬美先生八首 其八",
            "作者": "胡应麟",
            "内容": "短褐长安记昔游，忘年倾盖见君侯。淮阴敢窃无双誉，江左元推第一流。\n吟尽白云鳷鹊观，坐残红日凤皇楼。萧条往事空华发，落木凄风遍海头。"
        },
        {
            "标题": "八哀诗 其六 少保山东戚公继光",
            "作者": "胡应麟",
            "内容": "嘉皇三十载，薄海飞长鲸。波涛蹴宇宙，势欲东南倾。\n定远起列校，巍然任彭黥。鸣枭树大纛，束马悬高旌。\n转战日千里，刁斗竟夜鸣。天山破强敌，白水歼骄兵。\n三吴蹙徐海，五岭摧吴平。初闻燧火息，再睹潢池清。\n七闽共尸祝，俨若居神明。武功固日揭，文艺时潜精。\n娄江谒廷尉，蜀国游中丞。翩翩左司马，金石偕同声。\n飞扬将坛略，趺宕词苑盟。随车尽貔虎，入幕俱豪英。\n强敌躏西鄙，高牙驰北平。双鞬绝大漠，横槊歌长征。\n天山十月雪，一剑无留行。夺彼贺兰山，筑我受降城。\n勋高薄上赏，业就遗浮荣。飘然策羸驷，投袂辞神京。\n参差武林驿，遇我如生平。恂恂见儒雅，讵曰曼胡缨。\n惜哉赤松远，丹砂邈难成。悲来诵双剑，海岳回光晶。"
        },
        {
            "标题": "十九日为大士诞辰司马公施像庵中适余为友人邀游别墅奉寄四章 其一",
            "作者": "胡应麟",
            "内容": "方丈庄严辟草莱，天龙八部俨徘徊。函关是日真人过，竺国当年大士来。\n千室笙铙临宝地，十方璎珞施瑶台。骑羊莫笑初平拙，恍忽前身是善财。"
        },
        {
            "标题": "十九日为大士诞辰司马公施像庵中适余为友人邀游别墅奉寄四章 其三",
            "作者": "胡应麟",
            "内容": "阎浮提界暂徜徉，海上曾闻一苇航。绀殿乍传金粟影，红楼初放白毫光。\n慈云迥结三天外，慧日高悬八水傍。千亿化身何日遇，漫将词笔问空王。"
        },
        {
            "标题": "八哀诗 其七 博士长洲文公彭",
            "作者": "胡应麟",
            "内容": "江左弘风流，吴中盛才杰。文章固挺出，翰藻弥不乏。\n长洲一散吏，势乃倾六合。画工启南理，书嗣京兆业。\n馀工及篆隶，一一皆卓绝。新诗亦韶润，旧典多博涉。\n萧然卧穷巷，不减原宪侠。徵求或匪人，绢素划中裂。\n愧余生后时，未及睹先达。京华遇伯子，忘年共颃颉。\n真行嗣父风，隶草变家阀。双钩幻唐晋，片楮贵燕粤。\n尤工古印记，珉玉浩森列。龟螭两京后，科斗三代末。\n澹宕杯酒间，真致表疏越。顾我何殷勤，十指不停跋。\n云霞焕楣栋，星斗烂筐箧。庞年及上寿，彭"
        },
        {
            "标题": "任城待闸再柬龚观察子勤二首 其二",
            "作者": "胡应麟",
            "内容": "绣斧霜天羡独持，百城民吏候朱旗。宫墙曲阜抠趋日，郡郭琅琊眺望时。\n李杜诗篇千古并，唐虞文字万家遗。风流漫诧铜鞮绝，几度南池岸接䍦。"
        },
        {
            "标题": "八哀诗 其四 御史中丞闽中滕公伯轮",
            "作者": "胡应麟",
            "内容": "维三十六峰，秀甲东南服。笃生大中丞，如海王百谷。\n夙偕武夷君，并主赤城箓。沆瀣餐七台，明霞卧九曲。\n一朝念黎元，曳杖下云陆。孩提见异质，仪羽何郁郁。\n虎头燕颔姿，万里飞食肉。龙泉太阿锷，见者讵敢触。\n意气干层霄，襟次苞岳渎。皇王及帝霸，一一悟正鹄。\n居邻紫阳宅，先觉窃自淑。刚严继子厚，方雅表正叔。\n三十登熙朝，历块徵骥騄。岭海行花封，罗浮玩朝旭。\n含香入铨省，造请绝苴牍。当门忌兰"
        },
        {
            "标题": "任城待闸再柬龚观察子勤二首 其一",
            "作者": "胡应麟",
            "内容": "高牙犹矗岱云间，松色徂徕堕翠鬟。北望燕幽饶大陆，东回齐鲁半名山。\n中流鼓吹洪涛静，远岸楼台碧海閒。一代循良宁久借，春风明月向朝班。"
        },
        {
            "标题": "八哀诗 其三 大司空江右朱公衡",
            "作者": "胡应麟",
            "内容": "猗与大司空，突兀起江右。烨如匡庐颠，罗列千万岫。\n弱冠登岩廊，老宿推领袖。功名迄自致，建树必高厚。\n历扬亘二纪，盘错靡不就。嘉皇四十祀，八荒庆在宥。\n河流倏奔突，淮泗若悬霤。生灵困鱼鳖，巢窟杂猿狖。\n大庭推司空，佥曰惟夏后。一麾出飞云，百神互驰骤。\n铁锁缠支祈，金书勒史籀。大泽疏洪涛，长堤障罅窦。\n三时督工匠，百里并延袤。留城距济谷，一一置封堠。\n白马沈宣房，玄圭锡华胄。平成在天地，吐纳偕宇宙。\n择言到刍荛，采纳及芜陋。垂髫诧国士，煦燠若怀袖。\n深知大海量，涓滴务兼受。缅怀西山芝，愿纪南极寿。\n胡为跨鹤羽，群真毕相候。褒荣亘泉壤，雨泣遍耆旧。\n尚忆驱龙蛇，至今贡橘柚。明明大禹德，夐夐绝前后。"
        },
        {
            "标题": "贺曾方伯迁左二首 其二",
            "作者": "胡应麟",
            "内容": "烨烨双旌瑞气浓，湖天晴色半芙蓉。枫宸黼黻三孤近，薇省衣冠百吏从。\n瀔水当年符借虎，丰城遥夜剑成龙。谁言陕服棠阴旧，突兀黄金近九重。"
        },
        {
            "标题": "贺曾方伯迁左二首 其一",
            "作者": "胡应麟",
            "内容": "灿烂除书绛阙来，参差红日近蓬莱。河山十二分齐甸，城郭三千控越台。\n大树帝思冯异绩，甘棠人忆召公才。那知鼓吹西泠畔，剩有闲情赋绿苔。"
        },
        {
            "标题": "雨过茅生赋赠二首",
            "作者": "胡应麟",
            "内容": "一室长安市，萧然静者踪。途逢茅季伟，夜饭郭林宗。\n细雨花台奕，寒飙竹院钟。华阳何日返，白眼卧千松。"
        },
        {
            "标题": "出塞曲十六首 其十六",
            "作者": "胡应麟",
            "内容": "拂袖行歌入帝都，灞陵亭上醉相呼。过从赖有任安在，使酒何劳挈灌夫。"
        },
        {
            "标题": "雨过茅生赋赠二首 其二",
            "作者": "胡应麟",
            "内容": "易水才容棹，君垂百尺纶。巨先原任侠，方朔岂长贫。\n坐有含毫客，门多击筑人。怀中双刺在，肯逐五陵尘。"
        },
        {
            "标题": "夜灯同永叔话旧仲子弼年十四于座中戏咏白石榴有霜寒秋色净明月挂枝头之句余嘉其风格朗朗赋此勖之",
            "作者": "胡应麟",
            "内容": "石梁驾丹壑，赤城横紫霄。天台八万丈，的皪悬霞标。\n司空毓灵秀，龙跃随神尧。华名走绝域，茂实腾中朝。\n郁郁庭阶树，三珠粲同胞。青钱捷唾手，俯拾如承蜩。\n高阳失才彦，颍上惭时髦。文章聚花萼，薄海誇贤豪。\n缅余识季公，把臂成久要。古心出坟索，逸韵驰风骚。\n矫矫八尺躯，耻偕儿女曹。胸吞梦泽水，气折洪河涛。\n雄飞邈广汉，雌伏怀穷交。皇皇潞河涘，十口勤维梢。\n空同倚长铗，函谷遗绨袍。吹嘘及朽干，揽挈当前茅。\n狂歌复痛饮，浩荡穷深宵。呼卢堕明月，角奕流神飙。\n情投俨胶漆，契合钧咸韶。酒酣见仲子，烨若英琼瑶。\n翩翻慕周孔，卓荦谭伊皋。孤芳涤尘腻，五字驱炎嚣。\n灵光诧授简，鹦鹉怜挥毫。扬收劣加岁，子安正垂髫。\n伊余越四十，兰玉殊凋萧。对此重叹息，中肠热如焦。\n于门一何盛，咄咄钟灵苗。丹山讵凡翮，渥水真奇毛。\n勉哉事大业，岁月如风飘。无穷有令闻，不朽宁金貂。\n下帏第发愤，惜阴竞蓬茅。六经鼓元气，百氏罗秋毫。\n馀皇破巨浪，繁弱联双雕。祖孙及子父，奕叶驰华镳。\n回首天台色，东南正寥寥。惟应太原望，世世争岧峣。"
        },
        {
            "标题": "出塞曲十六首 其四",
            "作者": "胡应麟",
            "内容": "高宴从军乐事多，白登城上夜如何。数声清啸迎风发，十万前驱尽倒戈。"
        },
        {
            "标题": "白铜鞮",
            "作者": "胡应麟",
            "内容": "郭郎巾折角，孟嘉帽频落。底似山翁醉，接䍦翻转著。"
        },
        {
            "标题": "夏日郭方伯沈侍御李祠部金大参招集祐圣道馆四首",
            "作者": "胡应麟",
            "内容": "痴绝曾闻顾虎头，诸孙文苑尚琳球。书飞白鸽霞光动，剑舞苍龙雪色流。\n独访秦封过泰岱，遥探禹碣上岣嵝。玄亭寂寞归来事，乍许侯芭一校雠。"
        },
        {
            "标题": "侠客行六十四韵",
            "作者": "胡应麟",
            "内容": "朝端新拜大长秋，赐第东方最上头。曲榭华甍藏燕雀，画堂飞栋列貔貅。\n论功肯就平阳列，相骨争誇定远俦。太宰均裀容接席，中丞停节让鸣驺。\n前茅鼓角陈清吹，后队旌"
        },
        {
            "标题": "漳塘霁月",
            "作者": "胡应麟",
            "内容": "明月娟娟漾碧沙，银塘秋水浴蒹葭。凉风忽逐双凫起，零乱中流白藕花。"
        },
        {
            "标题": "卧病舟中旬日永叔命郎君过讯走笔赋赠二章 其二",
            "作者": "胡应麟",
            "内容": "霜寒秋色净枝头，又见王郎白石榴。笑杀子安才欲尽，风帆犹趁大江流。"
        },
        {
            "标题": "题李惟寅山房三十八咏 其十二 白云峰",
            "作者": "胡应麟",
            "内容": "移来十丈峰，虬鸾舞虚牖。面面白云生，终南亦何有。"
        },
        {
            "标题": "白头吟四首 其一",
            "作者": "胡应麟",
            "内容": "巴江九曲流，不似儿郎心。蜀魄千年啼，是侬白头吟。"
        },
        {
            "标题": "白头吟四首 其二",
            "作者": "胡应麟",
            "内容": "大车乘驷马，扬扬汉天使。不记当垆日，辛苦临邛肆。"
        },
        {
            "标题": "金陵杂诗二十首 其十九",
            "作者": "胡应麟",
            "内容": "屈指前朝事，悲凉旧迹存。金瓯长日月，玉殿自朝昏。\n野雀栖朱桁，啼乌过白门。柳花香满店，愁绝送王孙。"
        },
        {
            "标题": "杨叛儿",
            "作者": "胡应麟",
            "内容": "可怜白门柳，依依二三月。一曲杨叛儿，飞花乱如雪。"
        },
        {
            "标题": "白头吟四首 其四",
            "作者": "胡应麟",
            "内容": "当日临邛妻，今朝茂陵妾。金茎半勺露，那能救消渴。"
        },
        {
            "标题": "赠霓裳十二首 其四",
            "作者": "胡应麟",
            "内容": "睡足纱窗昼漏迟，白樱桃下画蛾眉。珠帘百尺重门闭，沉水香销月上时。"
        },
        {
            "标题": "门有车马客行",
            "作者": "胡应麟",
            "内容": "门有车马客，意气何扬扬。千金饰玉鞭，百金宝剑装。\n传呼动里闾，顾盼自生光。长妇出迎客，问客来何方。\n客言自幽蓟，乍者发渔阳。道逢远征人，寄书来故乡。\n开缄竟何道，细书八九行。昔为丝与桐，今为参与商。\n参商各异地，羽翼安得双。长跪再拜客，邀客暂徜徉。\n烹庖出丰膳，高宴罗酒浆。愿为传语欢，努力莫相忘。"
        },
        {
            "标题": "白头吟四首 其三",
            "作者": "胡应麟",
            "内容": "箱中犊鼻裈，碎破不堪著。回身掷向郎，将心自摸索。"
        },
        {
            "标题": "狄明叔后房姬侍甚都而新畜小鬟十馀合奏南剧尤为宾客艳慕先是余未及睹特此讯之",
            "作者": "胡应麟",
            "内容": "十斛明珠燕子楼，白樱桃下最风流。争誇静婉腰围细，每忆娇娆态度柔。\n买处赤绳频系足，歌来红锦半缠头。龙钟定远龟兹外，底事当年笔浪投。"
        },
        {
            "标题": "西湖十咏 其三",
            "作者": "胡应麟",
            "内容": "缤纷桃李尽成蹊，夹岸晴沙送马蹄。远水落霞萧寺外，孤峰残雪断桥西。\n阑干半倚青林出，睥睨遥看碧树齐。小扇轻罗歌未阕，楼船已到百花堤。"
        },
        {
            "标题": "祝山人将过白岳访汪司马即席赋并寄汪公",
            "作者": "胡应麟",
            "内容": "四海苍生卜谢安，谁同司马话登坛。新安水似龙门出，白岳山将泰岱看。\n明月乍淹萝径晓，西风遥洒薜衣寒。亦知幸舍堪弹铗，曾否中林问鹖冠。"
        },
        {
            "标题": "题赵汝元白云庄",
            "作者": "胡应麟",
            "内容": "岧峣飞磴入林丘，天际遥看瀫水流。青壁秪疑人世断，白云何羡帝乡游。\n茆檐上月千花瞑，草阁吟风万树秋。闻道生徒多受业，蓼莪篇废定谁酬。"
        },
        {
            "标题": "无题二首 其一",
            "作者": "胡应麟",
            "内容": "行尽春风白鼻騧，倾城倾国漫同誇。纤腰欲姤三眠柳，笑靥长欺百合花。\n紫陌鸣鞭朝映水，青门挟弹午飞沙。高唐颇忆襄王否，独向词林说景差。"
        },
        {
            "标题": "春宫曲四首 其四",
            "作者": "胡应麟",
            "内容": "玉阶草色上窗纱，深锁葳蕤隔翠华。添罢晚妆无一事，白樱桃下试琵琶。"
        },
        {
            "标题": "寿李太夫人太夫人为本建孝廉母昆季五人",
            "作者": "胡应麟",
            "内容": "紫气秦台上碧纱，支机何处问仙槎。庭前瑞凤啼孤竹，阶下名驹列五花。\n南岳金珰摇彩日，东陵玉舄步明霞。当筵可认偷桃客，一笑重来阿母家。"
        },
        {
            "标题": "宝剑篇 其一",
            "作者": "胡应麟",
            "内容": "司空两龙剑，紫气何煌煌。雄雌闭石匣，万古垂精光。\n忆昔初铸时，乃在越溪傍。谁能为此技，莫耶与干将。\n百鍊就镡锷，千鍊成锋芒。风波起长路，出处俄参商。\n一飞九天外，八翼游岩廊。一沈九地中，悲鸣和寒螀。\n时命固大谬，分违亦其常。与子匪一身，尔我安得双。"
        },
        {
            "标题": "宝剑篇 其二 天马咏",
            "作者": "胡应麟",
            "内容": "天马汗血驹，騀駊出湟中。一鸣伯乐顾，再鸣冀北空。\n何来市骏者，相值华阳宫。黄金百万镒，玉勒驰青骢。\n飞行历九陌，畴不怜追风。悲哉照夜足，踯躅太行东。\n岂无烈士肠，岁年倏成翁。徒令厮养卒，执策嗤龙钟。"
        },
        {
            "标题": "宝剑篇 其三 豫章行",
            "作者": "胡应麟",
            "内容": "亭亭孤生木，厥惟豫章材。苍龙蛰岩穴，鳞甲缠莓苔。\n一朝鲁班氏，伐至秦王台。中天悬高栋，有若登蓬莱。\n万间碍星月，九级披云霾。金银互文饰，朽栎庸堪偕。\n宁知大椿树，广莫甘尘埋。春秋八千计，逍遥卧无怀。"
        },
        {
            "标题": "舟次钱塘谒滕公值风雨夜作解所佩为宝剑歌",
            "作者": "胡应麟",
            "内容": "江潮十月如山丘，北风轗江江倒流。星河一片落寒铁，暗中擎出蛟龙愁。\n君不见丰城狱里百鍊钢，精灵埋没三千霜。当时不遇雷与张，至今神物终潜藏。\n又不见曹沬手中三尺水，却制桓侯轻管子。一朝坛上行奇谋，百代声华耀青史。\n胡生宝剑人不识，十千买自邯郸邑。朅来持赠归滕公，绕座虹光流四壁。\n忆昔干将初铸时，睥睨欧冶麾风胡。低回天地鍊精气，喷薄宇宙烹洪炉。\n泰山为镡渤海铗，神锋指石石欲裂。绿柄犹沾苔藓文，赤花半堕芙蓉匣。\n有时夜啸风雨声，千夫辟易万马惊。山中魍魉昼摧绝，水底鲸螭寒不鸣。\n湛卢飞景亦凡俗，纯钩巨阙皆碌碌。取次横裁丽水金，纷纭碎割昆吾玉。\n一挥四国如建瓴，挽回日月轰雷霆。朝携赤堇鬼神伏，暮宿苍梧涛浪青。\n荆轲孺子本无术，匕首苍皇挑强敌。片言枉杀樊将军，易水悲风转乌邑。\n项王智力何豪雄，废书苦学仍无功。垓下谁知万人敌，时哉不利嗟重瞳。\n岂若胡生磨此剑，寸心耿耿横孤电。十年坎坷意不平，提与滕公肝胆见。\n滕公豪气凌穹苍，一朝睹此神飞扬。愿持此物登朝堂，时时拂拭生秋霜。\n蚩尤遁迹魑魅藏，周游八极还大荒。"
        },
        {
            "标题": "悲歌行",
            "作者": "胡应麟",
            "内容": "滔滔百川逝还流，夸父逐日不回头。秋风鸿雁春风燕，河东织女西牵牛。\n牵牛织女不相见，一似秋鸿与春燕。人生有钱付酒家，何用殷忧涕如霰。\n君不见黄河奔流下太行，鲁阳难返九日光。黄金可成脑可补，试问秦皇与汉武。"
        },
        {
            "标题": "同社诸子招游显应观阁得台字",
            "作者": "胡应麟",
            "内容": "夹筱千林蔽绿苔，飞楼百尺上崔嵬。山将华岳莲花并，岭学淮南桂树开。\n隔坐三天悬帝阙，凭阑七曜动仙台。君平此夜成都卜，应怪乘槎客未回。"
        },
        {
            "标题": "同胡孟韬张仲立过集李惟寅宋忠父作",
            "作者": "胡应麟",
            "内容": "欲绾相如赋倦游，归心频折大刀头。桃花一树空含笑，柳叶千丝尽唤愁。\n狂逐春风眠北里，醉呼明月上南楼。应门莫怪齐竽拙，挟瑟时能过五侯。"
        },
        {
            "标题": "行路难二首 其一",
            "作者": "胡应麟",
            "内容": "君不见东家叟，昔日容华今老丑。君不见西家翁，昔时豪富今贫穷。\n盛衰美恶反覆掌，造化小儿剧罔两。敝车羸马聊自储，荡意平心恣欢赏。\n人心险阨如山川，行路之难君所谙。有酒盈尊肉盈几，明日咸阳过赵李。"
        },
        {
            "标题": "盛母孀节诗为思达思弘题",
            "作者": "胡应麟",
            "内容": "盛世高孀节，光增婺女奇。志坚初矢日，年倍未亡时。\n片玉怀中抱，双珠膝下遗。桃花三月近，戏彩傍瑶池。"
        },
        {
            "标题": "碧玉歌二首 其一",
            "作者": "胡应麟",
            "内容": "莫嫌小家女，青春正十六。新嫁琅琊王，娇爱比碧玉。"
        },
        {
            "标题": "碧玉歌二首 其二",
            "作者": "胡应麟",
            "内容": "恨无倾城色，不敢邀王怜。相欢那在貌，动体生春妍。"
        },
        {
            "标题": "别苏别驾南归四首 其一",
            "作者": "胡应麟",
            "内容": "邂逅相逢兴独豪，平原十日醉葡萄。风前忽奏阳关曲，别泪千行堕宝刀。"
        },
        {
            "标题": "别苏别驾南归四首 其二",
            "作者": "胡应麟",
            "内容": "红粉清源十万妆，亭亭高髻绿罗裳。那能不滞狂夫兴，满目飞云是太行。"
        },
        {
            "标题": "别苏别驾南归四首 其三",
            "作者": "胡应麟",
            "内容": "桃花新水木兰桡，挥手离人出画桥。何处相思偏入梦，嶓江飞雪越江潮。"
        },
        {
            "标题": "别苏别驾南归四首 其四",
            "作者": "胡应麟",
            "内容": "才大君犹困执鞭，书成余亦倦游年。惟应匣底湛卢色，夜夜双飞北斗前。"
        },
        {
            "标题": "题朱光禄园中杂景十首 其十 快阁",
            "作者": "胡应麟",
            "内容": "中天搆层台，登临何快哉。披襟一长啸，万里雄风来。"
        },
        {
            "标题": "寄胡孟韬兼怀惟寅李子",
            "作者": "胡应麟",
            "内容": "乍别君山署，仍飞帝苑航。谈天来碣石，赋雪罢潇湘。\n阙已蓬莱近，斋犹苜蓿长。芝兰搴馥郁，桃李树芬芳。\n国子先生列，成均博士行。传经酬寂寞，问字斗趋蹡。\n安定才何屈，昌黎誉渐扬。论兵肝胆赤，谏猎鬓毛苍。\n僚属频携糗，生徒竞裹粮。瑟寒朝煦日，毡薄夜凝霜。\n五鹿新回座，三鳣旧报堂。九流穷竹素，六馆校青缃。\n赠酒逢司业，持斋学太常。烟霞萦绣佛，雷电激干将。\n晓殿游鳷鹊，春城宿凤凰。长扬催拄笏，太液待飞觞。\n万寺西陵外，双扉北斗傍。垂鞭时觅句，缓带日成章。\n永拆徐陈社，谁登陆谢场。应怜李都尉，偃卧绿沉枪。"
        },
        {
            "标题": "寄李逸人李好谈长生别余入咸阳自云将炼药终南与人世绝",
            "作者": "胡应麟",
            "内容": "黄河遥望尽飞沙，一别难寻汉水槎。白苧閒过韦曲柳，青萍狂狎杜陵花。\n长生箓在颜终驻，太乙丹成鬓未华。寄问旗亭耕种叟，荒原曾熟邵平瓜。"
        },
        {
            "标题": "题章氏园亭四首 其三 修筠馆",
            "作者": "胡应麟",
            "内容": "何年植此君，苍翠压林杪。十亩渭川云，山童寒不扫。"
        },
        {
            "标题": "与君禹苏丈别且六载入都后忽闻以大计至余喜极策蹇访邸中君禹方病齿谢客跃起拥褐对谈丙夜各赋一章",
            "作者": "胡应麟",
            "内容": "金银宫阙驾蓬莱，入觐欢声汉使来。一自骊驹传象郡，那知龙剑合燕台。\n新书碧荔枝头寄，丽赋红蕉叶下裁。秉烛对谈"
        },
        {
            "标题": "泊天津遇陈孝廉仁夫为十日饮赋赠",
            "作者": "胡应麟",
            "内容": "把袂飞扬易水头，当年驰疏识名流。从军自结三千客，破敌频呼十万侯。\n剑拂秋霜临虎穴，毫挥春雪上龙楼。期君一在新丰市，烂漫桃花扑锦裘。"
        },
        {
            "标题": "送僧还赤城",
            "作者": "胡应麟",
            "内容": "春游秦苑外，夏返越台傍。片石幽期远，千峰别梦长。\n危杉饥鹘堕，古柏病猿藏。问讯寒山子，题诗遍佛堂。"
        },
        {
            "标题": "吴希学斋头鹦鹉学语慧甚戏赠此章",
            "作者": "胡应麟",
            "内容": "似汝聪明质，谁将闭玉笼。乡心驰陇右，野语狎齐东。\n倚竹身全翠，餐桃颊倍红。秦宫三十六，一一诉春风。"
        },
        {
            "标题": "中丞滕公移镇越中寄讯",
            "作者": "胡应麟",
            "内容": "铁骑牙旌控上游，飞书驰檄羡风流。谁言夹谷偏文事，共识南阳借武侯。\n大吏百城环绣斧，材官十郡扈清油。千山月色胡床夜，独奏梅花坐海楼。"
        },
        {
            "标题": "红蕖沼",
            "作者": "胡应麟",
            "内容": "徙倚清香动曲池，赤栏亭榭午风迟。红妆半掩青鸾扇，疑是温泉罢浴时。"
        },
        {
            "标题": "华阳杂咏八首 其八 步虚台",
            "作者": "胡应麟",
            "内容": "缥缈天都十二楼，银河遥望不胜愁。何因醉逐飞琼语，谪向人间五百秋。"
        },
        {
            "标题": "自严滩至新安途中纪兴十首呈司马汪公 其三",
            "作者": "胡应麟",
            "内容": "明发寒逾甚，羊裘当锦袍。争风帆力猛，破雪橹声豪。\n闇谷迷红树，悬厓露碧桃。居然丘壑底，不用武陵逃。"
        },
        {
            "标题": "清源寺中戏效晚唐人五言近体二十首 其十一",
            "作者": "胡应麟",
            "内容": "震旦聊乞食，佛座涌金鳌。骨瘦知吟苦，眉长见腊高。\n香灯岩洞月，杖锡海门涛。近失潇湘谱，瑶琴废不操。"
        },
        {
            "标题": "采菱曲十二章 其一",
            "作者": "胡应麟",
            "内容": "风情老去似徐娘，犹逐王孙负锦囊。莫驾轻车残雪里，人间无处觅萧郎。"
        },
        {
            "标题": "采菱曲十二章 其六",
            "作者": "胡应麟",
            "内容": "绣帽罗衫恰称身，绿丝布裤最撩人。愁中开府看如扫，梦里司空认未真。"
        },
        {
            "标题": "采菱曲十二章 其二",
            "作者": "胡应麟",
            "内容": "碧衣长袖伴瑶琴，欲拟方回更自矜。学得新诗明月底，含羞不肯向人吟。"
        },
        {
            "标题": "采菱曲十二章 其四",
            "作者": "胡应麟",
            "内容": "红颜二八定谁如，三十专房宠未除。头白楚宫看似旧，登车何用泣前鱼。"
        },
        {
            "标题": "采菱曲十二章 其五",
            "作者": "胡应麟",
            "内容": "风神秋水照华筵，怪得王孙掌上怜。惆怅后庭花底月，凭阑回忆破瓜年。"
        },
        {
            "标题": "采菱曲十二章 其三",
            "作者": "胡应麟",
            "内容": "十院名花院院开，高悬明镜在瑶台。碧空万里天如洗，飞挟娉婷夜半来。"
        },
        {
            "标题": "送刘内翰使岭西",
            "作者": "胡应麟",
            "内容": "拂曙下征轺，鸣鞭出灞桥。方舆穷百粤，土俗辩三苗。\n树色桄榔古，花香豆蔻饶。金门持戟暇，魂梦忆琼瑶。"
        },
        {
            "标题": "香山寺流憩亭小酌逢张郑应季四文学邀宿华严洞余与诸子素昧平生酒酣兴发策蹇十里从之诘朝复抵碧云泉上",
            "作者": "胡应麟",
            "内容": "十里华严寺，重游不厌频。携尊三市客，击筑五陵人。\n野筱长封雪，池莲不受尘。故园沧海上，飞梦绕垂纶。"
        },
        {
            "标题": "始出西直门策蹇行堤上四十里暮抵碧云禅寺宿颙上人方丈中",
            "作者": "胡应麟",
            "内容": "尘氛翳京洛，客子悲途穷。芒鞋出西郊，陡觉万虑空。\n垂杨四十里，长堤跨游龙。蹇驴负破帽，泠然若乘风。\n平湖漾明镜，匝岸纷芙蓉。源穷见大陆，平野罗千松。\n环青障冥漠，积翠摩穹窿。嵯峨众山顶，忽睹金银宫。\n碧云际天出，气势何其雄。栏杆冒白日，栋宇凌秋空。\n飞泉绕重砌，漱玉声玲珑。浮云出深涧，映树明遥峰。\n山厨积古雪，石梁卧长虹。始知五浊界，咫尺蓬莱通。\n吾将结茅屋，一杖时过从。徘徊不成梦，静夜闻微钟。"
        },
        {
            "标题": "六公篇 其一 高太史季迪",
            "作者": "胡应麟",
            "内容": "四杰起江左，太史何琅琅。一鸣骇万鸟，百中连双鸧。\n朱弦奏上国，白纻歌明堂。遂令十叶后，率土归吴阊。"
        },
        {
            "标题": "哭苏学使君禹十八韵",
            "作者": "胡应麟",
            "内容": "皂盖朱幡辟众僚，青鞋白帢问山椒。犹思藉草过三洞，尚记看花就六桥。\n刬地雕戈红日驻，倚天长剑白虹飘。论心北海尊偏洽，握手西园盖未遥。\n一水骤萦桐柏梦，万峰俄矗桂林标。桄榔树色浮公座，豆蔻花香扑使轺。\n玉管暮挥盈洞壑，金函晨捧接烟霄。长门斗赋惊先达，宣室纡谈误早朝。\n十日河梁怀并郁，经时濠濮兴难消。将因索处寻公叔，讵意飞升逐子乔。\n斋老白杨情漠漠，阁残玄草意萧萧。中郎典籍悲零乱，太史篇章恨寂寥。\n蹻蹑五龙飞帝阙，旌悬双鹤度神飙。胡床瀔水迷秋月，画舸钱塘咽暮潮。\n国士中原时自惜，名流东域定谁骄。遗书百代鸣孤愤，大乐千年閟九韶。\n潦倒酬知肠寸折，不禁寒雨堕深宵。"
        },
        {
            "标题": "闻蝉二首 其一",
            "作者": "胡应麟",
            "内容": "白雁将秋至，玄蝉入暮催。清吟随落叶，密响度高槐。\n暑觉帘栊断，凉俄枕簟回。日长堪听汝，无拟抱琴来。"
        },
        {
            "标题": "茶灶",
            "作者": "胡应麟",
            "内容": "夜凉起南轩，然藜煮雀舌。山童荷担归，满瓮严陵月。"
        },
        {
            "标题": "秋日独游兰阴山五绝句 其一 兰阴山",
            "作者": "胡应麟",
            "内容": "午风吹芒鞋，独往忘日夕。指点山阿人，衡门在萝薜。"
        },
        {
            "标题": "闻蝉二首 其二",
            "作者": "胡应麟",
            "内容": "客醉秋山底，蝉吟白露时。凄清流古木，断续倚高枝。\n静逐凉飔转，低含夕照移。枋榆吾自适，九万欲何之。"
        },
        {
            "标题": "夜读献吉仲默廷实昌谷于鳞诗漫兴五首 其三",
            "作者": "胡应麟",
            "内容": "北地申阳各俊流，中原名誉本鸿沟。当时误作攀鳞客，王后卢前特地愁。"
        },
        {
            "标题": "夜读献吉仲默廷实昌谷于鳞诗漫兴五首 其二",
            "作者": "胡应麟",
            "内容": "自得西方最上诠，莲花千仞扑青天。由来騕袅鸣銮足，可作风螭步骤传。"
        },
        {
            "标题": "夜读献吉仲默廷实昌谷于鳞诗漫兴五首 其四",
            "作者": "胡应麟",
            "内容": "肝胆平生献吉闻，金丹炼就肯离群。时人浪自开门户，点染高流入墓文。"
        },
        {
            "标题": "夜读献吉仲默廷实昌谷于鳞诗漫兴五首 其一",
            "作者": "胡应麟",
            "内容": "回首开元八百秋，莫将蹊径细追求。巨灵自有移山力，手擘黄河万里流。"
        },
        {
            "标题": "同吴叔嘉黄说仲憩开宝禅林浮屠雪山设伊蒲供并出纸索书即席赋得云字别二山人",
            "作者": "胡应麟",
            "内容": "梵刹斜阳里，孤舟系水濆。竹林幽把袂，兰若净论文。\n古碣横苍霭，疏钟出乱云。宁知虎溪上，一笑是离群。"
        },
        {
            "标题": "王长公两寄余书不值乍次公之江右始得之时公雅慕长生将以八月闭关与尘世绝书来云云怅然奉寄二首 其二",
            "作者": "胡应麟",
            "内容": "郢曲徒劳望海天，吴丝真愧玉堂传。频年客梦青绫外，一代神交白苧前。\n大药蚤闻飞姹女，灵图曾否下真仙。西行莫谓秋期近，紫气关门日夜悬。"
        },
        {
            "标题": "王长公两寄余书不值乍次公之江右始得之时公雅慕长生将以八月闭关与尘世绝书来云云怅然奉寄二首 其一",
            "作者": "胡应麟",
            "内容": "落落登坛意未降，生花长梦笔如杠。风霜骤喜来空谷，云雾犹惊隔大江。\n上界仙才元第一，中原词客定无双。三山尚计当年约，肯迟寒空白玉幢。"
        },
        {
            "标题": "乙未仲冬朔舟次济南大雪百二十韵",
            "作者": "胡应麟",
            "内容": "密霰三冬集，玄云四望同。微茫屯巨壑，浩荡布长空。\n入夜光交映，连朝势倍雄。纷披遥坠露，飒沓近含风。\n漠漠缘堤厚，霏霏入堑融。凌波来冉冉，逐浪去匆匆。\n岛屿萦枮蘖，汀洲结乱荭。修途霜淅沥，闇谷雾巃嵷。\n屏翳驱驰疾，玄冥号令隆。山川呈浑沌，宇宙"
        },
        {
            "标题": "中丞滕公遣人舟传送渡江赋谢一律",
            "作者": "胡应麟",
            "内容": "十年云水断风尘，一为酬知谢隐沦。击楫岂容高卧士，飞樯聊作浪游人。\n长康破冢应无恙，逸少临池合有神。无奈梦魂秋色里，白蘋红蓼唤垂纶。"
        },
        {
            "标题": "仲秋北上次武林谒大中丞滕师招饮赋谢",
            "作者": "胡应麟",
            "内容": "锦瑟沈沈夜未阑，胡床明月坐来寒。抽毫久愧门人籍，伏剑重登国士坛。\n一壑龙门怀豹隐，千山燕阙话鹏抟。青帆咫尺临安路，踯躅河桥去住难。"
        },
        {
            "标题": "小饮昙阳观中呈两王先生作",
            "作者": "胡应麟",
            "内容": "十年书札满林皋，先后青云识彩毫。海内文章司马擅，洛中才望士龙豪。\n一珠投处开尘榻，双璧联时坐缊袍。馀兴正狂那得尽，雪花从涨剡溪涛。"
        },
        {
            "标题": "题徐惟得冲漠斋十二绝 其四 南郭隐几",
            "作者": "胡应麟",
            "内容": "静坐焚香一亩宫，灰心槁念夕阳中。那能滥作吹竽客，凭几萧然万虑空。"
        },
        {
            "标题": "王至卿乘舆见假赋谢并期试事入长安",
            "作者": "胡应麟",
            "内容": "烨烨青油幰，平分片诺中。乘舆劳郑相，蓝舆狎陶公。\n未拟驱金犊，宁须跨玉骢。燕台百里近，六翮趁天风。"
        },
        {
            "标题": "题郭金吾册",
            "作者": "胡应麟",
            "内容": "金吾行乐地，潇洒接蓬莱。玉树双茎长，琼花四座开。\n晴光摇院落，春色遍楼台。一梦羲皇杳，池鸥莫浪猜。"
        },
        {
            "标题": "病卧旬日焚香小斋偶扶杖过墙东则池上芙蓉尽放矣秋色三分倏忽强半捉笔聊赋短章",
            "作者": "胡应麟",
            "内容": "肺病寒窗卧绿纱，竹床支枕诵南华。不知湖上秋多少，帘外芙蓉尽落花。"
        },
        {
            "标题": "胡谷元池亭杂咏十二首 其五 清华榭",
            "作者": "胡应麟",
            "内容": "朗吟池上篇，搆此数椽屋。禽鱼互亲人，恍惚见濠濮。"
        },
        {
            "标题": "赋得赤松宫为东阳卢祠部",
            "作者": "胡应麟",
            "内容": "君不见赤松宫前赤松色，夭矫轮囷际天碧。霜皮不减三万株，铁干宁论二千尺。\n初平骑羊去不回，药炉丹灶空崔嵬。山中白石乱无数，何人叱咤飞风雷。\n君不见东阳卢君大奇绝，前身曾受长生诀。往来三洞蹑明霞，啸傲双溪弄明月。\n朅来欲作人间游，苍生六合攒眉头。帝傍玉女不敢留，飞行独下昆崙丘。\n挟书却走明光殿，跃马天街谁不羡。柳色阴浓彭泽车，桃花锦簇河阳县。\n一朝鸣佩趋南宫，炉香画省追夔龙。退食羞为素餐士，愿将直笔回宸聪。\n五夜排云叩阊阖，凛凛孤诚照丹阙。丘埴宁增泰山峻，微丝愿补衮衣缺。\n九关䆗窱环苍龙，燕台白昼飞长虹。曳裾止辇亦臣职，拂衣神武来秋风。\n衡门却返东阳旧，落落松阴浮远岫。已见声名重斗山，更欲栖迟终宇宙。\n名山咫尺黄初平，石羊成阵来相迎。天王明圣臣愿足，富贵浮云何足论。\n卢君卢君真丈夫，直节祗今天下无，从我且酌黄公垆。\n漫学三闾赋沅水，肯令董相淹江都。一朝当宁思良弼，飞诏东山起安石。\n会教霖雨遍遐荒，取次天门生八翼。赤松之宫君暂居，高吟抱膝聊吾庐。\n三洞宁为长往客，九重行问治安书。"
        },
        {
            "标题": "句曲道中奉怀王司马先生寄讯八首 其七",
            "作者": "胡应麟",
            "内容": "豪华非昔日，罗绮尚前朝。侠少黄金勒，名姝赤玉箫。\n花明新院髻，柳学故宫腰。今夜扬州月，平分十二桥。"
        },
        {
            "标题": "王通侯世叔以新刻诗草见贻卒业赋二首 其一",
            "作者": "胡应麟",
            "内容": "奕叶金貂大海濆，风流王谢旧无群。清标突兀麒麟画，彩翰飞翔鸑鷟文。\n敕勒歌成才冠世，燕然铭就气凌云。宁知逸少将军贵，搦管千花拂练裙。"
        },
        {
            "标题": "刘广文擢北司马诗送之",
            "作者": "胡应麟",
            "内容": "汉殿移官入，燕台谒帝行。敦诗元郤縠，议礼旧荀卿。\n海国朝霞丽，江城霁雪明。题书频寄忆，翘首北鸿征。"
        },
        {
            "标题": "十五夜对月独酌有怀燕中诸君",
            "作者": "胡应麟",
            "内容": "佳期三五临，遥望挂圆璧。皓魄扬清辉，亭亭堕檐隙。\n揽衣步前庭，感此长叹息。忆昔京华游，文儒盛东壁。\n中宵蓟门燕，五夜甘泉集。苍龙玉绳挂，露掌金波溢。\n惜哉道路分，佳人遂南北。寤寐安可凭，瑶华讵能即。\n欲从万里天，持赠婵娟色。愿言逐飞鸿，随风起双翮。"
        },
        {
            "标题": "出塞曲十六首 其二",
            "作者": "胡应麟",
            "内容": "书生骨相未封侯，暂逐荆卿卧酒楼。腰下鱼肠公莫舞，大荒曾挈郅支头。"
        },
        {
            "标题": "俞羡长留集斋中毕出新稿索观卒业赋赠",
            "作者": "胡应麟",
            "内容": "忆罢葵丘会，谁操碣石盟。中原无独步，上国有同声。\n草莽元仙籍，山林即帝城。玄亭窥老宿，白社领时英。\n赋撷潘张誉，诗参鲍谢评。凌风吴咏擅，和雪楚才惊。\n饮石千钧锐，披沙百鍊明。虹霓流巨轴，云雾拥高旌。\n岁俭担簦出，时违蹑屩行。迷花居北院，乞米傍西京。\n郭泰联舟思，陈登卧榻情。天遥频伐木，地僻祗班荆。\n绿蚁穷途汎，苍龙大泽鸣。踟蹰悲老骥，寂寞语流莺。\n旧业惭玄晏，新知狎正平。皇皇鲁中盖，一为美人倾。"
        },
        {
            "标题": "出塞曲十六首 其一",
            "作者": "胡应麟",
            "内容": "曾随飞将夺天山，横槊诗成顾盼间。万里玉门沙似雪，生还曾未鬓毛斑。"
        },
        {
            "标题": "出塞曲十六首 其三",
            "作者": "胡应麟",
            "内容": "年少江东智略饶，长驱日本破天骄。不缘羽扇能挥敌，铜雀春深闭小乔。"
        },
        {
            "标题": "出塞曲十六首 其十三",
            "作者": "胡应麟",
            "内容": "青海城头月照沙，黑山何处问琵琶。长缨尽缚呼韩将，重取明妃入汉家。"
        },
        {
            "标题": "王将军邀集西园赋时大雪初霁",
            "作者": "胡应麟",
            "内容": "将军西第近，曳履暮追游。不夜开瑶圃，先春宴玉楼。\n月窥庭树上，云逐剑花流。片石燕然顶，嵯峨待紫骝。"
        },
        {
            "标题": "自严滩至新安途中纪兴十首呈司马汪公 其一",
            "作者": "胡应麟",
            "内容": "四百滩头路，峰峦面面青。路疑行绝栈，滩似泊空舲。\n平地飞千瀑，高天突万星。不因司马在，吾岂别玄亭。"
        },
        {
            "标题": "出塞曲十六首 其九",
            "作者": "胡应麟",
            "内容": "跃马阴山白日低，拂云堆上醉如泥。弯弓错拟旄头落，并坠双雕大碛西。"
        },
        {
            "标题": "自严滩至新安途中纪兴十首呈司马汪公 其九",
            "作者": "胡应麟",
            "内容": "白岳新游快，青溪旧迹存。乱山冲虎过，奇石象狮蹲。\n贾舶环枫社，渔梁护荜门。飞鸿渺天末，消息信乾坤。"
        },
        {
            "标题": "出塞曲十六首 其五",
            "作者": "胡应麟",
            "内容": "受降城下战初回，无定河边画角哀。落日沙场秋色满，题诗人在赫连台。"
        },
        {
            "标题": "过林生啜茗作",
            "作者": "胡应麟",
            "内容": "七闽山水尽，仍舣瀫川航。一室空林下，长斋叶满床。\n画图传蛱蝶，书札动鸾凰。为客烹阳羡，双松正夕阳。"
        },
        {
            "标题": "出塞曲十六首 其七",
            "作者": "胡应麟",
            "内容": "幕拥青油夜漏迟，从军尔亦解观棋。不知淝水风行日，可似张玄授策时。"
        },
        {
            "标题": "过王山人啜茗作",
            "作者": "胡应麟",
            "内容": "束书来蓟北，题赋遍江南。不慕千钟粟，时分一味甘。\n苍筠摇午梦，黄叶坠清谈。细酌天池坐，何殊绣佛龛。"
        },
        {
            "标题": "出塞曲十六首 其十一",
            "作者": "胡应麟",
            "内容": "一笑能空塞北亭，寒光闪烁射青萍。歌残杕杜长城下，万仞燕然自勒铭。"
        },
        {
            "标题": "出塞曲十六首 其八",
            "作者": "胡应麟",
            "内容": "骏马雕弧铁裲裆，何人不羡独孤郎。横戈夜度燉煌戍，直取凉州献未央。"
        },
        {
            "标题": "闻王闲仲得隽燕中志喜二首 其二",
            "作者": "胡应麟",
            "内容": "金泥初帝阙，玉树旧王家。间气钟三叶，奇葩炫五花。\n追风横大漠，蹑景度流沙。宁似吴宫外，穷年学浣纱。"
        },
        {
            "标题": "自严滩至新安途中纪兴十首呈司马汪公 其七",
            "作者": "胡应麟",
            "内容": "密缆纷如织，高樯望若攒。怒涛翻绝壑，飞浪叠层峦。\n不雨青天润，无风白日寒。苍松植何代，百尺架㠝岏。"
        },
        {
            "标题": "自严滩至新安途中纪兴十首呈司马汪公 其十",
            "作者": "胡应麟",
            "内容": "十年怀命驾，千里棹孤航。大壑行严濑，飞流涉吕梁。\n猿猱晨作伴，豺虎夜成行。咫尺龙门在，无劳叹望洋。"
        },
        {
            "标题": "出塞曲十六首 其十",
            "作者": "胡应麟",
            "内容": "八法纵横擅彩毫，何烦抛掷事龙韬。聊飞尺檄萧关外，已报单于雪夜逃。"
        },
        {
            "标题": "出塞曲十六首 其六",
            "作者": "胡应麟",
            "内容": "磨灭雄心仗翠钿，幽兰一曲暮云前。从知顾盼仙郎熟，不向人前误拂弦。"
        },
        {
            "标题": "自严滩至新安途中纪兴十首呈司马汪公 其二",
            "作者": "胡应麟",
            "内容": "一滩高一丈，滩尽到天都。叠嶂云飞动，阴厓日有无。\n辛夷残紫落，踯躅乱红敷。独少行云庙，分明入峡途。"
        },
        {
            "标题": "自严滩至新安途中纪兴十首呈司马汪公 其八",
            "作者": "胡应麟",
            "内容": "片石俱飞动，千山竞送迎。地真游黯淡，天似入蓬瀛。\n缆束高厓度，樯穿绝壁行。谁呼谪仙至，白日跨长鲸。"
        },
        {
            "标题": "出塞曲十六首 其十二",
            "作者": "胡应麟",
            "内容": "渔阳东望海云平，横笛偏吹骠骑营。绕夜落梅春不断，千山明月满龙城。"
        },
        {
            "标题": "秋日同邦相明府敬承太史集郑氏园亭薄暮携酒登大云山二首 其一",
            "作者": "胡应麟",
            "内容": "浊酒虚亭共解颜，岁星双伴客星閒。云藏翠竹迷深径，日落丹枫照暮山。\n赐履渐回金阙梦，鸣珂初散玉堂班。由来一壑高人事，纵许群公只暂攀。"
        },
        {
            "标题": "自桐卢至新安杂咏十六首 其六 新安江",
            "作者": "胡应麟",
            "内容": "苍郊四无人，轻桡荡空碧。春江不断流，满柁蘼芜色。"
        },
        {
            "标题": "自严滩至新安途中纪兴十首呈司马汪公 其五",
            "作者": "胡应麟",
            "内容": "树色逶迤合，山光次第来。岸疑夸父坼，厓似巨灵开。\n蜀客迷三峡，闽人话七台。移舟傍鸥鹭，此夕漫惊猜。"
        },
        {
            "标题": "自严滩至新安途中纪兴十首呈司马汪公 其四",
            "作者": "胡应麟",
            "内容": "悬水三千仞，奔流落大川。片帆危欲堕，群缆急争先。\n石险时栖鹘，峰高欲跕鸢。兹游信奇绝，点笔漫成篇。"
        },
        {
            "标题": "自严滩至新安途中纪兴十首呈司马汪公 其六",
            "作者": "胡应麟",
            "内容": "嵯峨探虎穴，䆗窱入龙宫。百丈飞湍下，双篙巨石中。\n地危真破冢，天近欲乘风。恰称诗怀壮，长歌万虑空。"
        },
        {
            "标题": "题李惟寅山房三十八咏 其三十八 沙上晚泊即事",
            "作者": "胡应麟",
            "内容": "叶落枫如撼，花攲桂若崩。白头溪上叟，閒坐结鱼罾。"
        },
        {
            "标题": "初至昙阳观访长公作二首 其二",
            "作者": "胡应麟",
            "内容": "绛宇琼楼压巨鳌，扶桑晴翠落飞涛。攀云顿觉蓬壶近，望日犹惊泰岱高。\n面貌诸天曾省识，风神八极共游遨。含毫小毕千年事，长侍方平醉玉桃。"
        },
        {
            "标题": "初至昙阳观访长公作二首 其一",
            "作者": "胡应麟",
            "内容": "龙篆荧煌列太清，凤箫时落步虚声。千灵剑佩朝拘翼，七圣辎軿候广成。\n王母宴时香雾合，上元归处片霞明。骑羊莫问关前客，石室初平是姓名。"
        },
        {
            "标题": "楚余生千里过访乞诗四绝以赠其行 其一",
            "作者": "胡应麟",
            "内容": "握手新知话未央，狂歌深夜舞鱼肠。兰陵百斛犹堪醉，莫指宜城忆故乡。"
        },
        {
            "标题": "楚余生千里过访乞诗四绝以赠其行 其二",
            "作者": "胡应麟",
            "内容": "车骑翩翩瀫水头，朱弦彩笔羡风流。元龙豪气今馀几，为汝重登百尺楼。"
        },
        {
            "标题": "荅汪茂才",
            "作者": "胡应麟",
            "内容": "尺素天俱远，芳尊日暂同。自怀和氏璧，谁问楚王弓。\n昼卧苍龙偃，宵谈白马雄。青云太史在，宁复念途穷。"
        },
        {
            "标题": "楚余生千里过访乞诗四绝以赠其行 其三",
            "作者": "胡应麟",
            "内容": "零雨萧骚滴夜眠，送君愁上木兰船。征途不为南风恶，何限黄鹂碧树前。"
        },
        {
            "标题": "楚余生千里过访乞诗四绝以赠其行 其四",
            "作者": "胡应麟",
            "内容": "皓齿明眸照玉台，清帆濒发更徘徊。凭君小适山阴兴，明日溪头挂雪回。"
        },
        {
            "标题": "挽邓太翁兼唁远游明府四首 其二",
            "作者": "胡应麟",
            "内容": "东华新剑佩，南楚旧弓裘。世系蕃高密，乡评重太丘。\n经犹传马队，敕已下螭头。藉藉承家誉，相望在斗牛。"
        },
        {
            "标题": "春宫曲四首 其一",
            "作者": "胡应麟",
            "内容": "昨夜春风拂苑墙，三千南内斗红妆。朝来凤辇花前过，报道君王入上阳。"
        },
        {
            "标题": "春宫曲四首 其二",
            "作者": "胡应麟",
            "内容": "残雪初消太液前，御沟晴日柳如烟。披香殿上承恩早，千缕黄金拂御筵。"
        },
        {
            "标题": "春宫曲四首 其三",
            "作者": "胡应麟",
            "内容": "长门花满月华高，云锁珠帘护碧桃。夜静南宫歌吹发，新声遥奏郁轮袍。"
        },
        {
            "标题": "春江行",
            "作者": "胡应麟",
            "内容": "一夜春江涨，江头浪拍天。中流便风起，持底挽郎船。"
        },
        {
            "标题": "春闺曲",
            "作者": "胡应麟",
            "内容": "春衫斜捲越罗轻，女伴西园作队行。荡子不归三月暮，百花深处乱啼莺。"
        },
        {
            "标题": "余既不上春官燕中遂有传余病不起者孟韬方就试辄于院中大恸王次公过瀫水为余言之余闻剧喜命酒索笔赋此寄孟韬",
            "作者": "胡应麟",
            "内容": "漆园喻桑户，郑圃称杨朱。岂无王者乐，孰与真人居。\n大钧播群象，品汇盈寰区。偶然值为人，禀此七尺躯。\n营营一生内，十九婴忧虞。欢爱苦不长，劳悴乃有馀。\n冠裳槛沐猴，钟鼎罗爰居。三旬亮已多，百年亦奚娱。\n风霜遍项颔，尘垢盈眉须。齿发谅非坚，金石犹可渝。\n七十二圣君，百千亿庸愚。参差就黄土，转盼随丘墟。\n安期信茫昧，松子难觊觎。何如一宿觉，大梦伸蘧庐。\n陶公制哀挽，王孙却衣襦。伟哉哲人见，我心获所如。\n死生固有命，寿夭讵足虞。戚戚儿女仁，毋乃曲士拘。\n愿言勖明德，今古流芳誉。乐哉白云丘，万代同斯须。"
        },
        {
            "标题": "春日韩使君过访",
            "作者": "胡应麟",
            "内容": "十二楼台拥帝京，一时才子最关情。分符已奏淮阳绩，授简仍追邺下盟。\n袖拂骊珠江月远，光生龙剑海云平。狂游转忆当年态，万井烟花宿凤城。"
        },
        {
            "标题": "早春汪司马伯玉抵严陵以手札见招先此奉柬期司马过小园时仲淹同至",
            "作者": "胡应麟",
            "内容": "踏尽名山兴未回，一筇春首问崔嵬。东华紫气真人驻，西竺青莲大士来。\n绝壑鱼龙迎系缆，中天鸾隺登台。千门雪色澄江上，咫尺能无过草莱。"
        },
        {
            "标题": "夜同孙金潘叶四生集文如美人馆",
            "作者": "胡应麟",
            "内容": "系马高楼兴未回，铜瓶春色照寒梅。人同师利观空坐，客似维摩抱病来。\n雪后何妨寻剡曲，云深无处问阳台。相逢肯下高唐榻，总为当年作赋才。"
        },
        {
            "标题": "夜同童子鸣康裕卿宿香山禅寺限韵分赋",
            "作者": "胡应麟",
            "内容": "绝壁苍茫雾里看，振衣萝薜上千盘。轩窗尽锁西山色，楼殿平分北斗寒。\n雨过松声随锡杖，风回花影动瑶坛。相看不尽凭高兴，欲向蓬莱借羽翰。"
        },
        {
            "标题": "暮秋望日同潘少逸蔡稚含夜集王水部宅",
            "作者": "胡应麟",
            "内容": "过从良夜拂朱弦，上客相携玳瑁筵。工部诗名三世后，司徒文望四朝前。\n梅花尚忆扬州署，桃叶频呼白下船。莫怅秋光重九暮，月华仍向凤城圆。"
        },
        {
            "标题": "长安僧舍邂逅庄山人静父余初未之识也静父独以意契邀余啜茗禅榻中翛然竟日垂别问姓名乃相顾大笑赠以此歌",
            "作者": "胡应麟",
            "内容": "黄金台下庄静父，啸弄云烟天尺五。烹葵拉我远公社，错落芙蓉剑花吐。\n经年作客咸阳东，浩歌击筑飞长虹。貂裘敝尽归不得，五见黄叶号西风。\n何日相将武夷去，桃花九曲流春红。丹青楼殿四百八，醉谒上帝金银宫。"
        },
        {
            "标题": "王山人希曾记室戎行廿载矣归武林寄止穷巷门庭萧然余偶过啜茗其中为题此绝",
            "作者": "胡应麟",
            "内容": "老傍东林学种瓜，当年投管事龙沙。胡床独坐秋风里，门巷无声落豆花。"
        },
        {
            "标题": "陆楚生新居在弇园澹圃间邀余斋中啜茗即席赋",
            "作者": "胡应麟",
            "内容": "爱尔新居僻，令余世事忘。一瓢寒树里，四壁浣花傍。\n鸿渐馀茶灶，龟蒙但笔床。坐闻邻笛起，涕泪满山阳。"
        },
        {
            "标题": "娟娟苧萝女二首寄李生时秋试罢归 其一",
            "作者": "胡应麟",
            "内容": "娟娟苧萝女，艳色明朝霞。珊瑚被玉体，璎珞相交加。\n绮疏傍阿阁，高居临狭斜。朝披越台锦，夕浣吴门纱。\n一为白雪言，清音浩无涯。哀思激云汉，行路咸咨嗟。\n宁知中肠怨，愁结纷如麻。芳春倏已尽，白露漙蒹葭。"
        },
        {
            "标题": "娟娟苧萝女二首寄李生时秋试罢归 其二",
            "作者": "胡应麟",
            "内容": "娟娟苧萝女，婉婉矜弱步。浣纱越溪上，西施屡回顾。\n罗袜扬轻尘，徘徊感行路。但持双明珰，赠君比纨素。\n灼灼桃李华，尝恐瘁霜露。羞为倚门笑，宁为入宫妒。\n亭亭处空闺，冉冉白日暮。"
        },
        {
            "标题": "闻清源王孝廉得第将归戏为短歌寄讯",
            "作者": "胡应麟",
            "内容": "王郎再谒甘泉殿，一日声名满畿甸。中天百尺黄金台，走马看花亦堪羡。\n清源柳色萦啼鸦，红妆十万娇明霞。若个新知莫愁女，独倚高楼望宋家。"
        },
        {
            "标题": "郭生烧一鹅食余甚香美诗以赏之",
            "作者": "胡应麟",
            "内容": "西园新燕集，东郭旧鹅群。炙处逢刘毅，燖时笑右军。\n金盘疑喷雾，玉盏竞倾云。更有浑羊设，奇方欲赠君。"
        },
        {
            "标题": "先宜人不幸弃背泣血苫次志哀四章 其二",
            "作者": "胡应麟",
            "内容": "忍忆丸熊事，空馀戒猎言。北风频撼木，西日故摧萱。\n玉匣埋孤隧，珠襦閟九原。闲居曾一赋，恸哭望高轩。"
        },
        {
            "标题": "先宜人不幸弃背泣血苫次志哀四章 其一",
            "作者": "胡应麟",
            "内容": "一夜西风色，俄然到北堂。千秋黄壤远，万感白云长。\n寂寞幽兰思，迟回寸草肠。夜台无日返，何处报春阳。"
        },
        {
            "标题": "闻王闲仲得隽燕中志喜二首 其一",
            "作者": "胡应麟",
            "内容": "阀阅三朝旧，弓裘四世新。霜蹄金騕，天种石麒麟。\n桂擢燕山夜，梅标碣石春。平康花似绮，结束待车轮。"
        },
        {
            "标题": "先宜人不幸弃背泣血苫次志哀四章 其四",
            "作者": "胡应麟",
            "内容": "骤得西华信，云軿去不疑。星冠朝玉阙，雾幄返瑶池。\n白日兰陵暗，清霜薤里迟。惟馀嗣宗恨，血泪洒残棋。"
        },
        {
            "标题": "先宜人不幸弃背泣血苫次志哀四章 其三",
            "作者": "胡应麟",
            "内容": "刀尺遗中阃，辎軿向大罗。梦回衣线杳，寒入穗帷多。\n夜月沈兰茝，秋风瘁蓼莪。流黄叠空篚，触目动悲歌。"
        },
        {
            "标题": "瞻堂十景为大参徐公作 其五 岩泉",
            "作者": "胡应麟",
            "内容": "何来千仞壑，贮此百尺流。莫令到人境，畏引桃花舟。"
        },
        {
            "标题": "休宁道中四首 其二",
            "作者": "胡应麟",
            "内容": "拂曙征人起，苍云抱郭流。落红依小径，深绿涨平洲。\n竹色偏萦辇，松阴直过楼。天然对图画，底事唤营丘。"
        },
        {
            "标题": "休宁道中四首 其四",
            "作者": "胡应麟",
            "内容": "望望山疑近，行行路转遥。依冈梅子熟，夹路豆香飘。\n翠幕萦朱户，红妆簇画桥。百钱犹挂杖，烂醉在今宵。"
        },
        {
            "标题": "休宁道中四首 其一",
            "作者": "胡应麟",
            "内容": "百里休宁道，肩舆度夕阳。川原明翠黛，阛阓斗红妆。\n玉佩时相亚，金钗尽作行。何方犊车至，夹路烂生光。"
        },
        {
            "标题": "休宁道中四首 其三",
            "作者": "胡应麟",
            "内容": "白堕家家酿，黄梁处处舂。飞泉悬薜荔，远岫削芙蓉。\n晚日前村旆，春烟隔寺钟。玄天看咫尺，紫气欲成龙。"
        },
        {
            "标题": "婺中三子诗 其二 骆侍御宾王",
            "作者": "胡应麟",
            "内容": "仙李方二叶，九庙摧妖狐。刳剥尽生灵，宇内无完肤。\n岳岳临海公，奋袂起菰芦。义旗举大泽，百万当一呼。\n虹霓切云汉，雨泽滂泥涂。操我七寸管，问彼六尺孤。\n片言嚇淫牝，一战枭群奴。惜哉下阿战，倒甲如摧枯。\n奇功固罔立，大义差足扶。披缁入灵隐，觅句酬跏趺。\n金锤隐博浪，钜轴流江湖。固知艺文杰，讵曰器识疏。\n一辞道王辟，无忝令伯徒。至今读遗草，激懦开顽夫。"
        },
        {
            "标题": "蔡稚含招同王恒叔永叔雨集",
            "作者": "胡应麟",
            "内容": "绕架琳琅四壁前，翛然门巷似神仙。风驱残热先开径，雨送新凉骤入筵。\n三俊联翩飞宛洛，一经憔悴卧幽燕。毋嗟老眼风尘下，赌墅犹能压谢玄。"
        },
        {
            "标题": "寄吴门四子诗 其一 周文学公瑕",
            "作者": "胡应麟",
            "内容": "公瑕布衣侠，夙习游钟王。珠玑耀千裔，琬琰被八荒。\n诗篇匪细事，一一追三唐。希声岂谐俗，太息云门章。"
        },
        {
            "标题": "九日同庄静父俞羡长登宝所塔",
            "作者": "胡应麟",
            "内容": "突兀龙山色，登高豁旅愁。黄花亦无赖，偏逐少年头。"
        },
        {
            "标题": "仲夏至自京师作",
            "作者": "胡应麟",
            "内容": "人生如飞蓬，倏忽异乡县。仆夫趣我游，肃驾向畿甸。\n朝登太行岭，暮宿黄河岸。荏苒踰修途，迟回陟层巘。\n中林绝烟火，尘沙蔽颜面。浮云翳荒垒，咫尺行莫辨。\n遥遥至幽并，四顾见闾阎。中天帝王宅，飞甍翼楼殿。\n空怀稷契志，未遂夔龙愿。辞非上林侈，赋岂河东擅。\n长啸起拂衣，归来弄柔翰。寄言达生者，骄人有贫贱。"
        },
        {
            "标题": "同王行父李叔操徐象先诸子十日饮作",
            "作者": "胡应麟",
            "内容": "懒习干时技，聊同玩世人。华阳宁异代，河朔动经旬。\n旅兴先黄菊，乡愁过白蘋。莫教龙剑色，容易射星辰。"
        },
        {
            "标题": "夜泊金阊寄奠王敬美先生八首 其五",
            "作者": "胡应麟",
            "内容": "环佩当年碣石台，一时才子盛追陪。镫悬太乙人初聚，漏尽长杨客未回。\n楚泽悲风迷屈宋，梁园残雪散邹枚。龙门咫尺无穷恨，谁共登楼赋七哀。"
        },
        {
            "标题": "夜泊金阊寄奠王敬美先生八首 其四",
            "作者": "胡应麟",
            "内容": "仙游何处白云乡，绛节飘飖上帝傍。五叶世传中令贵，三朝谁识次公狂。\n丹青永夜悲前席，丝竹频年醉后堂。茗椀酒鎗浑似昨，不堪重过绿萝庄。"
        },
        {
            "标题": "夜泊金阊寄奠王敬美先生八首 其六",
            "作者": "胡应麟",
            "内容": "年才四十五游成，昏嫁何须毕尚平。泰华两登天地小，崧衡齐蹑斗牛惊。\n九疑峰忆帆前堕，三叠泉犹杖底鸣。瓢笠王郎今在否，朝骑鸾鹤上瑶京。"
        },
        {
            "标题": "夜泊金阊寄奠王敬美先生八首 其一",
            "作者": "胡应麟",
            "内容": "明时何客并登坛，宇宙文章属二难。大海云霞麟凤出，中途风雨鹡鸰寒。\n三天谒帝更容鬓，八极游神快羽翰。不远桃花瑶水上，飞书无路问青鸾。"
        },
        {
            "标题": "夜泊金阊寄奠王敬美先生八首 其二",
            "作者": "胡应麟",
            "内容": "白面含香上紫宸，前身曾是石麒麟。天容作赋游关洛，帝遣传经到越闽。\n飞盖西园饶和客，曳裾南国尽才人。重来欲话当年事，落日山阳笛满邻。"
        },
        {
            "标题": "夜泊金阊寄奠王敬美先生八首 其三",
            "作者": "胡应麟",
            "内容": "飞诏频年下赤霄，故园薇蕨兴偏饶。高风突兀回三代，大业荧煌擅九朝。\n礼乐夔龙元事舜，耕耘巢许亦逃尧。莫言遗冢皋桥畔，千古人传玉树标。"
        },
        {
            "标题": "题蔡稚含适适轩二首 其二",
            "作者": "胡应麟",
            "内容": "忆昔金马门，执戟趋铜龙。雄飞奋六翮，夭矫随天风。\n一朝事势异，漂转如征蓬。人生贵适意，大业宁三公。\n开轩赤城畔，丹霞照帘栊。图书不盈丈，有若蓬莱宫。\n神游八极表，目送双飞鸿。陋彼征西贵，柴棘盈胸中。\n太虚为我宅，何事悲途穷。"
        },
        {
            "标题": "夜泊金阊寄奠王敬美先生八首 其七",
            "作者": "胡应麟",
            "内容": "抗手吴门岁月除，三年秋色断鲈鱼。清江一曲题诗外，大海千峰入梦馀。\n紫气尚悬朱雀桁，丹霞长拥白牛车。何因一问梯仙道，并捧金珰拜玉除。"
        },
        {
            "标题": "题蔡稚含适适轩二首 其一",
            "作者": "胡应麟",
            "内容": "达人委元化，哲士戒迷涂。一枝遂鹪鹩，九万匪所图。\n乐志追仲长，潜耀希王符。轩窗仅容膝，结搆临菰蒲。\n座右横清琴，相对酒一壶。客来但留酌，往往高阳徒。\n俯仰宇宙中，倏若黄公垆。秋色下前山，我醉君但扶。\n不见南郭生，嗒然忘故吾。"
        },
        {
            "标题": "黄禹钧邀同张总戎汎舟湖上作",
            "作者": "胡应麟",
            "内容": "飘然飞鹢下澄波，千顷其如叔度何。郭外云岚芳草合，湖头风雨落花多。\n参差碧殿浮丹鹫，曲折朱栏伫翠蛾。握手茂先雄剑在，夜来星斗共摩娑。"
        },
        {
            "标题": "送黄上仲归赤城时以伯兄说仲书至",
            "作者": "胡应麟",
            "内容": "翩翩戎服傍高牙，长揖归来兴未涯。别梦乍悬淮海月，乡心遥引越城霞。\n毫端秀色舒毛颖，匣底寒光照莫耶。最忆元方油幕卧，独将清啸和悲笳。"
        },
        {
            "标题": "越岭瞻乔卷为易使君仲子题",
            "作者": "胡应麟",
            "内容": "公子旧翩翩，宁亲羡汝贤。瞻乔离楚服，怀橘向吴天。\n柯烂青霞斧，帆飞赤壁船。太行他日望，重赋白云篇。"
        },
        {
            "标题": "骢马驱",
            "作者": "胡应麟",
            "内容": "骢马千金装，日夕过平康。寸心重衡岱，片诺回沧桑。\n白屋笑原季，青云轻赵张。明朝砍文吏，竟夜赤丸光。"
        },
        {
            "标题": "题朱光禄园中杂景十首 其一 江蓠馆",
            "作者": "胡应麟",
            "内容": "一夜江蓠花，乱吐山房侧。唤取汨罗人，窗间弄秋色。"
        },
        {
            "标题": "翠岩寺在碧云左障蔽高崖层巘中最为幽绝余每过必留浃旬",
            "作者": "胡应麟",
            "内容": "碧云既钜丽，香山亦宏敞。翠岩蔽层巘，车马或希往。\n曰余负奇癖，一一恣探赏。群峰障谷口，弥望悉林莽。\n谽谺一线入，仄径若指掌。危梯屡攀蹑，乔木时偃仰。\n阴崖伏空洞，阳峤入宏敞。俯窥地欲穷，上陟天转朗。\n楼台互回合，金碧时惝恍。虚檐织蛸蟏，画壁森罔两。\n绳床败叶积，禅堂坏苔长。悠悠石火身，兀兀挂世网。\n向暮聊独唫，徘徊发深想。"
        },
        {
            "标题": "从军五更转五首 其五",
            "作者": "胡应麟",
            "内容": "五更边月落，晨起清油幕。飞骑夺天山，王庭空大漠。"
        },
        {
            "标题": "西山十咏同陈沈二太史黎秘书杨祠部丘计部李环卫朱光禄安茂才童康邓朱四山人作 其十 宿翠岩寺",
            "作者": "胡应麟",
            "内容": "晨风遥策杖，夕露几沾衣。礼佛青山塔，逢僧白石扉。\n悬萝山鸟集，亚竹水萤飞。为爱西窗宿，泉声出翠微。"
        },
        {
            "标题": "从军五更转五首 其二",
            "作者": "胡应麟",
            "内容": "二更边月高，战士揽征袍。何时封定远，霜露湿弓刀。"
        },
        {
            "标题": "从军五更转五首 其四",
            "作者": "胡应麟",
            "内容": "四更边月隐，征人梦初醒。恨杀城南妇，流光伴孤枕。"
        },
        {
            "标题": "从军五更转五首 其三",
            "作者": "胡应麟",
            "内容": "三更边月斜，戍客夜思家。瓜期殊未及，肠断听悲笳。"
        },
        {
            "标题": "从军五更转五首 其一",
            "作者": "胡应麟",
            "内容": "一更边月上，流影照长城。营门击刁斗，万队寂无声。"
        },
        {
            "标题": "存没篇四首 其二 徐方伯子与",
            "作者": "胡应麟",
            "内容": "嘉隆振雅道，徐君实天纵。翱翔五子间，烨如九霄凤。\n维昔平原馆，如渑为余颂。倏为岱岳游，能无山阳恸。"
        },
        {
            "标题": "存没篇四首 其四 梁内史思伯",
            "作者": "胡应麟",
            "内容": "太息平生交，梁鸿遂长夜。忆昔长安游，屡命千里驾。\n遗冢邻要离，修文佐卜夏。罗浮四百峰，望尔涕交下。"
        },
        {
            "标题": "秋日溪南晚眺适赵生携酒共酌村店中",
            "作者": "胡应麟",
            "内容": "行行随杖履，徙倚夕阳斜。野寺明枫叶，山篱著豆花。\n飞鸥过浅濑，浴鹭上浮查。之子期方到，悠然问酒家。"
        },
        {
            "标题": "存没篇四首 其一 黎秘书惟敬",
            "作者": "胡应麟",
            "内容": "黎公产岭表，宛若荆山璞。沉湎偕步兵，滑稽类方朔。\n一官寄长安，十载卧玄阁。悠然太古民，相对忘寥廓。"
        },
        {
            "标题": "存没篇四首 其三 欧博士桢伯",
            "作者": "胡应麟",
            "内容": "烨烨欧桢伯，人伦挺奇迈。宦游三十年，囊惟一毡在。\n大隐留金门，遐悰寄尘外。把臂惭后时，论心乃前代。"
        },
        {
            "标题": "唐明府长公以诗札见贻赋答二律 其一",
            "作者": "胡应麟",
            "内容": "浪迹山川信短筇，尘埃十载笑疏慵。声华郢上推唐勒，词赋云间识士龙。\n囊草云霞飞薜荔，剑花星斗湿芙蓉。无论咫尺神交易，不忝钟期异代逢。"
        },
        {
            "标题": "唐明府长公以诗札见贻赋答二律 其二",
            "作者": "胡应麟",
            "内容": "绣虎经年识姓名，飞凫遥夜入承明。诗篇六代誇彭泽，文学千秋擅武城。\n突兀山河留间气，踌躇天地话同盟。看君赤羽登坛日，粲烂双龙匣底鸣。"
        },
        {
            "标题": "郭方伯以三诗见赠赋此奉答 其一",
            "作者": "胡应麟",
            "内容": "新诗题赠遍琼瑶，握手龙门路未遥。姓字三朝传岳牧，风流一壑伴渔樵。\n芒鞋石室云随杖，桂楫金沙月满桥。极目钱塘秋渐爽，一尊同赋大江潮。"
        },
        {
            "标题": "答郭方伯舜举 其一",
            "作者": "胡应麟",
            "内容": "先朝名德重长杨，拂袖言归大海傍。南浦轻烟流画鹢，东山明月候胡床。\n风期肯逐红颜尽，意气偏从白首长。莫诧林宗巾角折，苍生频夜卜行藏。"
        },
        {
            "标题": "答郭方伯舜举 其二",
            "作者": "胡应麟",
            "内容": "双鱼晨下越江浔，历历加餐问向禽。代国声华馀赋草，汾阳勋绩擅词林。\n名山是处藏瑶笈，流水何年和玉琴。屈指梅花春万树，西泠桥畔雪堪寻。"
        },
        {
            "标题": "读林氏三世集寄贞耀参知天迪员外",
            "作者": "胡应麟",
            "内容": "峨峨晋安里，王谢惟高门。三朝四八座，玉立辉乾坤。\n木天何寥廓，金闺信沈沦。云烟烂东序，河汉流西昆。\n赓酬亦递唱，文采如云屯。突兀黄金台，咫尺限帝阍。\n川容卧辋水，山火歌陆浑。花晨竞彩笔，雪夜携芳尊。\n欢言颂遗藻，典刑俨生存。良哉汗青业，奕叶垂云孙。"
        },
        {
            "标题": "遇张孟孺于湖上未及问姓名别去诘旦以羡长书洎新作来谒赋答此篇",
            "作者": "胡应麟",
            "内容": "相逢今雨大堤头，梵刹丹青暮霭流。赫奕家声曾御李，飞扬门阀旧封留。\n何须铁骑桑乾战，暂解金鱼杜曲游。昨夜净慈秋色里，霜华寒透鹔鹴裘。"
        },
        {
            "标题": "秋日过王世周寓逢汪仲嘉潘景升赋赠",
            "作者": "胡应麟",
            "内容": "逍遥孤客邸，邂逅二豪吟。面貌誇联璧，风期得断金。\n琴书云阁迥，杖屦雪房深。后夜芙蓉色，湖头次第寻。"
        },
        {
            "标题": "大道曲",
            "作者": "胡应麟",
            "内容": "翠袖紫罗襦，胡床坐明玉。相逢谢镇西，邀作大道曲。"
        },
        {
            "标题": "大堤女",
            "作者": "胡应麟",
            "内容": "大堤群女郎，各各自言好。愁杀襄阳儿，白日情颠倒。"
        },
        {
            "标题": "秋日独游兰阴山五绝句 其四 显教寺",
            "作者": "胡应麟",
            "内容": "探奇兴不尽，秋思满林薄。祇园掩夕阳，小坐昙花落。"
        },
        {
            "标题": "题李大将军郑大司马阅武诸营册",
            "作者": "胡应麟",
            "内容": "精甲横陈大野傍，上公文武并鹰扬。貔貅万队连营出，鱼鸟千群列阵翔。\n剑拂天山红日近，旌悬辽海白虹长。功成羽猎仍题赋，不道词人是姓扬。"
        },
        {
            "标题": "卫河阻风同张陈两生小饮作",
            "作者": "胡应麟",
            "内容": "何限萧条色，相看一坐中。乍收霞脚雨，仍起石尤风。\n逆浪冲飞鹭，惊沙没断鸿。移文岩际满，独此滞征蓬。"
        },
        {
            "标题": "哭康裕卿五首 其四",
            "作者": "胡应麟",
            "内容": "漂泊南游日，峥嵘北上年。狂名悬楚越，侠气动幽燕。\n大雪行歌外，长虹击筑前。向来携手客，老泪尽江天。"
        },
        {
            "标题": "中秋后一夕苏叔大招同汪公干胡昌世区德符携尊步月西长安遇赵汝元兄弟痛饮达曙",
            "作者": "胡应麟",
            "内容": "一尊星斗挂长空，良夜招携桂树丛。玉镜尚圆千里外，瑶台同望九霄中。\n高林坠露惊栖鸟，远塞飞霜落断鸿。廿载素娥成远别，天香零落广寒宫。"
        },
        {
            "标题": "送王思延还洛中兼询陈别驾耀文",
            "作者": "胡应麟",
            "内容": "崧高云色正嵯峨，拂袖言归故绿萝。三箭流星传紫塞，片帆飞雪渡黄河。\n从余结袜心犹素，羡尔投簪发未皤。问讯颍川痴别驾，君苗焚笔近如何。"
        },
        {
            "标题": "送汪象先伯仲还新安二首 其一",
            "作者": "胡应麟",
            "内容": "叹息金兰逝，参差玉树长。多才秦别驾，雅量陆平章。\n马鬣封仍下，龙门副永藏。河桥相送地，抆泪滴干将。"
        },
        {
            "标题": "送汪象先伯仲还新安二首 其二",
            "作者": "胡应麟",
            "内容": "烨烨名家后，翩翩上国来。玄经司马业，文赋士龙才。\n玉閟丰干社，金残碣石台。喧传茂陵诏，汉使下蓬莱。"
        },
        {
            "标题": "代赠荥阳新郎君",
            "作者": "胡应麟",
            "内容": "阀阅荥阳郡，簪绅碣石筵。春波明太液，彩日驻甘泉。\n白屋书连栋，彤庭笔似椽。千言横赤帜，万选夺青钱。\n旧策龙门避，新诗雁塔传。螭头携雨露，豹尾握星躔。\n玉佩萦仙仗，金钗簇画船。花香韦曲度，树色灞陵悬。\n意气惭吴质，襟期洽郑玄。通家兄弟谊，好忆下帷年。"
        },
        {
            "标题": "寄周懋修文学并怀殷无美职方",
            "作者": "胡应麟",
            "内容": "飞书遥下楚江濆，锦字横题白练裙。作客潇湘频望月，怀人阊阖几停云。\n红颜总擅当垆曲，黑发先传告墓文。最是沧浪亭下约，不堪魂梦绕鸥群。"
        },
        {
            "标题": "同盛明元散步山冈望金华诸洞壑赋示思达思齐思弘思登思逊五生",
            "作者": "胡应麟",
            "内容": "五岳长怀济胜才，三山何事问蓬莱。冈头处士龙仍卧，岭外飞仙鹤并来。\n积翠中天藏洞府，空青半壁堕池台。翩翩群从俱奇隽，为扫如椽向绿苔。"
        },
        {
            "标题": "赠谢少廉",
            "作者": "胡应麟",
            "内容": "旧阀知王谢，奇情识鲁连。世传如练句，人诵捣衣篇。\n冠鹖馀生事，屠龙入暮年。白门桃杏色，次第理吟鞭。"
        },
        {
            "标题": "直指叶公枉顾赋谢四章 其三",
            "作者": "胡应麟",
            "内容": "大纛高牙控斗躔，豸袍骢马出甘泉。云霞骤划双溪上，雨露偏浓八邑前。\n秋浦棠阴悬节钺，河阳花色映楼船。无劳汲孺誇长揖，竟日茅亭话太玄。"
        },
        {
            "标题": "为周元孚悼亡 其一",
            "作者": "胡应麟",
            "内容": "百琲明珠照画楼，闺中林下并难俦。新词尽压周公瑾，绝唱先传宋子侯。\n落月素琴千里梦，西风团扇十年愁。亦知王母遥相忆，肯放双成到白头。"
        },
        {
            "标题": "为周元孚悼亡 其二",
            "作者": "胡应麟",
            "内容": "十幅鸾笺丽彩云，双飞龙剑惜离群。哀伤奉倩倾城语，恸绝安仁祭墓文。\n夜雨乍堪琴瑟断，春风长忆佩环闻。天台咫尺谁携手，落尽桃花越水濆。"
        },
        {
            "标题": "同王太仆蔡祠部集永叔黄门馆中",
            "作者": "胡应麟",
            "内容": "十日平原燕未空，千秋河朔思偏雄。双携綵笔邀王粲，一抱朱弦和蔡邕。\n太液轻阴回骤雨，甘泉残照挟飞虹。淋漓大白休辞醉，何限兰心玉署中。"
        },
        {
            "标题": "闽中谢文度以诗及新集见贻赋答",
            "作者": "胡应麟",
            "内容": "一函飞雪下江鱼，惭愧同声骤起予。松菊满栽彭泽径，蓬蒿深葺杜陵居。\n乾坤万事悬车外，日月双峰伏枕馀。不远龙门堪汝过，幔亭云色定何如。"
        },
        {
            "标题": "清源访苏别驾以修邀同蔡景明夜集",
            "作者": "胡应麟",
            "内容": "扶疏双树似禅堂，绿酒银瓶唤客尝。丽藻世传苏属国，高名人识蔡中郎。\n三峨云雾挥毫落，九曲溪山入话长。已"
        },
        {
            "标题": "同茅平仲登甘露寺绝顶作",
            "作者": "胡应麟",
            "内容": "天畔危亭绣拱扶，并游词客总江湖。千山雪浪吹楼殿，万里云帆下舳舻。\n秋色平分瓜步远，暮烟斜合景阳孤。兴亡六代俱陈迹，对倚西风尽玉壶。"
        },
        {
            "标题": "登钓台四绝 其一",
            "作者": "胡应麟",
            "内容": "重叠岚光倚翠屏，天风吹客上危亭。持竿试著羊裘坐，何处长安有客星。"
        },
        {
            "标题": "登钓台四绝 其二",
            "作者": "胡应麟",
            "内容": "挟策初从帝座回，系舟重上子陵台。峰头日暮狂歌发，万里浮云海色来。"
        },
        {
            "标题": "泊舟登钓台作",
            "作者": "胡应麟",
            "内容": "峡口抱云汀，中流坐放舲。亭高双逼汉，台迥一窥星。\n海气吞江白，山光压濑青。纶竿千尺在，吾计渐沈冥。"
        },
        {
            "标题": "同祝逊父叶叔明诸子登大云山",
            "作者": "胡应麟",
            "内容": "万井楼台夕照间，青烟明灭锁林峦。凭谁写寄中原客，一片关仝画里山。"
        },
        {
            "标题": "登甘露台望金焦作",
            "作者": "胡应麟",
            "内容": "叠岭嵯峨到碧天，携壶秋色暮云前。楼高北固三千丈，殿锁南朝八百年。\n雁鹜惊飞吴苑笛，鱼龙乱语蜀江船。乘风恍忆银河去，拾取金焦石二拳。"
        },
        {
            "标题": "登高丘而望远海和李白",
            "作者": "胡应麟",
            "内容": "登高丘，望远海，海水何茫茫。齐州九点渺空阔，东西日月悬扶桑。\n扶桑宫阙连蓬莱，白虹照耀中天台。六鳌赑屃负圆峤，群帝百千亿万纷纷跨鹤游崔嵬。\n峨岢大舶走徐市，安期一去无时回。我笑秦王乏灵骨，人言汉武非仙才。\n登高丘，望远海，海水茫茫接天回，使我极目心悠哉。\n心悠哉，以彷徨。何来龙伯人，濯足临扶桑。一钓连六鳌，揽之不盈筐。\n煮鳌为臛充余粮，鳌骨如山今已霜。我醉欲卧黄金床，呼吸灵和挟三光。\n睥聣汉武嗤秦皇，周行八极还大荒。"
        },
        {
            "标题": "将登西山绝顶昏黑法华寺废址小憩",
            "作者": "胡应麟",
            "内容": "扪萝上层颠，石门嵌空立。千嵓吹烈风，遗栋袅绝壁。\n古佛颓苍藤，禅关尚双辟。我行穷登顿，假此暂栖息。\n残僧一二辈，破榻置瓢笠。山魈供夜谈，木客伴朝汲。\n岚光坏灶起，燐火断垣出。虚牖号寒蝉，阴廊走伏翼。\n梵天亦销歇，尘世几更易。愀然发长啸，感此独悽恻。\n桑田复沧海，浩浩无终极。踟蹰白日暮，拂袖下昏黑。"
        },
        {
            "标题": "登鹿田",
            "作者": "胡应麟",
            "内容": "日暮扪女萝，亭亭出危磴。万壑来松风，飞云堕樵径。\n行窥虎豹穴，侧并猿猱进。及登众山颠，始觉天宇峻。\n曾闻赤松子，兹域开灵胜。丹砂信有术，尘虑了可竟。\n伤哉缑山鹤，不返瑶池骏。惆怅仍独歌，青霄落寒磬。"
        },
        {
            "标题": "登邹观察彦吉鬯阁望九龙诸山",
            "作者": "胡应麟",
            "内容": "古桧新篁浥雾浓，芳池晴色照芙蓉。雕栏紫翠飞千雉，画栋丹青列九龙。\n搦管登坛春雪丽，衔杯开阁暮云重。何因结社精庐畔，杖履名山日过从。"
        },
        {
            "标题": "夜登镇海楼月色莹然万里如昼因忆王长公元美时方以司马应召南都",
            "作者": "胡应麟",
            "内容": "登坛初卸黑貂裘，玉宇无声夜色流。十万貔貅环汉帜，三千熊虎抱吴钩。\n歌传桃叶清江上，曲奏梅花大海头。徙倚胡床豪兴发，不知明月堕南楼。"
        },
        {
            "标题": "河洛篇督学滕公夜邀斋中谈道命赋",
            "作者": "胡应麟",
            "内容": "茫茫太始谁开辟，耿耿元精贯三极。自从河洛生图书，中华首肇文明迹。\n羲皇手抉天地心，罗列八卦标乾坤。轩农尧舜复继出，垂衣万古开人文。\n夏商体格多浑噩，遗风未散鸿蒙朴。成周一代首尚文，纬地经天传制作。\n纷纷侯国隳王纲，宣尼崛起称素王。七十二表擅灵异，骖逐五帝驰三皇。\n神游岱宗憩梁父，下瞰日月相吞吐。三千弟子咸抠趋，从此儒冠盛东鲁。\n穷年赞易评羲周，诗书礼乐勤删脩。至今大盗屏不发，凛凛鈇钺严春秋。\n渊舆资禀实玄奥，独冠诸生闻至道。惟时游夏得精华，散入南方布文教。\n游梁崛起孟氏贤，乘车列鼎何翩翩。公孙万章不足数，岩岩气象谁其传。\n荀卿议论本该博，时乖废死兰陵郭。后来蜀国空草玄，白首苍黄坠高阁。\n河汾自是王佐才，曳裾献策窥蓬莱。昌黎夙负斗山望，路途二鸟重低徊。\n千年至道转寥落，重见周程起濂洛。紫阳之巅异人出，一扫蓁芜继绝学。\n我明设教崇成均，十三学政分儒臣。七经训诂行海宇，彷佛云汉垂星辰。\n关中江右两督学，景明献吉真间作。才名气节天下传，渺渺斯文未有托。\n武夷之山何嶙峋，丹梯百尺连高旻。我师笃生任斯道，挽回一发伸千钧。\n周情孔思实天纵，玉质金相本梁栋。年少亲承明主知，时来却为苍生用。\n三吴才士集如云，帝遣真儒下汉庭。伏生晁错岂知道，丁宽孟喜空谈经。\n一麾暂驻吴山麓，已见清风走南服。坐席江声走具区，褰帷海色明天目。\n鲁国生徒遍品题，当筵彩笔飘虹霓。漫拟真人过函谷，共看夫子在关西。\n王良造父本精识，雷焕张华渺难及。台上俄看万马空，狱中解使双龙出。\n麟符绣钺行高秋，追步琬琰披琳球。纵横礼乐三千士，缥缈弦歌十二州。\n弦歌礼乐连薇省，片善微长劳接引。百川齐赴沧海流，抔土同登太行岭。\n泗水尼山迹未湮，升堂入室多奇珍。西施尚作浣纱女，和氐犹为抱璞人。\n马卿自昔工铅椠，终军意气空凌乱。照乘连城世所希，夜光明月谁能辨。\n葱葱紫气绕三台，遥见徵书落上台。更闻黄阁收桃李，会看青衿出草莱。"
        },
        {
            "标题": "暮登太白楼望岱宗题",
            "作者": "胡应麟",
            "内容": "阑干十二挂城头，百尺飞甍暮霭收。醉客千秋曾上坐，词人万里一登楼。\n天门月并长庚出，日观云吞大海流。屈指蟠桃归曼倩，骑鲸八极问离愁。"
        },
        {
            "标题": "登玉华峰寺西山绝顶处余夜宿其中题此绝于岩石",
            "作者": "胡应麟",
            "内容": "绝顶秋光万壑悬，青萍摇曳乱云前。峰头五夜聊伸足，莫讶孤星帝座眠。"
        },
        {
            "标题": "题赵相国斋头中天一柱图",
            "作者": "胡应麟",
            "内容": "老干凌空舞秋色，大泽龙蛇耸千尺。何年夸父移昆崙，撑拄东南半天碧。\n画师名姓闻国初，郭熙远裔留荆吴。平生画松三百本，此图卓荦传皇都。\n丈八桑皮白云蓊，落墨含毫势生动。恍忽秦时大夫五，其一飞来挂高栋。\n崚崚皱鬣横崔嵬，霜皮何止四十围。绝壁孤悬蔽岩岫，太空直上挐云雷。\n松下为谁独箕踞，白眼科头坐深树。迥疑叔夜挥五弦，目送飞鸿暮来去。\n毕宏韦偃纷难俦，生枝秃蘖惊凡流。笑杀杜陵褐衣破，拮据绢素摹青虬。\n黄扉元老真柱石，落落岩廊为时出。朝端祇服公旦勤，海内浑忘帝尧力。\n念年怀山归梦长，一朝睹此神扬扬。纵横丽句洒胸臆，如椽巨笔垂琳琅。\n回望兰阴旧松径，几欲乘风赴清荫。畴当大厦庇寒饥，孰向明堂佐神圣。\n踟蹰且阅三万秋，蟠桃岁岁红丹丘。八蛮顿颡九土服，剡溪却泛鸱夷舟。\n巀嵲芙蓉乱峰紫，涌雪餐霞伴周史。无劳辟谷追前人，自是重来赤松子。"
        },
        {
            "标题": "萧含誉自楚中来访留集二首 其一",
            "作者": "胡应麟",
            "内容": "下榻仍松桧，移尊更薜萝。星当雄剑聚，云傍彩毫多。\n客计留天目，乡书问汨罗。五游他日遂，相逐老岩阿。"
        },
        {
            "标题": "萧含誉自楚中来访留集二首 其二",
            "作者": "胡应麟",
            "内容": "狂歌青桂下，醉舞绿筠前。越绝书犹著，湘累赋已传。\n风葭云梦笛，雪苇洞庭船。归路甔甀近，能无问太玄。"
        },
        {
            "标题": "邦相以新正趋府舟中望金华雪色见怀赋答",
            "作者": "胡应麟",
            "内容": "乍喜春风问鹖冠，开缄白雪照林峦。飞花迥落邹枚座，丽藻先登屈宋坛。\n江浦楼台晴弄色，海天城阙暮生寒。瑶京咫尺三山在，乘兴能过十二阑。"
        },
        {
            "标题": "题李惟寅山房三十八咏 其三十 草玄居",
            "作者": "胡应麟",
            "内容": "翩翩白凤凰，夜吐青藜馆。何人坐吮毫，莫是扬中散。"
        },
        {
            "标题": "龚使君合祀供奉拾遗于任城纪事三十韵",
            "作者": "胡应麟",
            "内容": "齐东浮大泽，济北汇飞泉。亭古淹词客，楼高卧谪仙。\n声名偕宇宙，藻绘划星躔。奕叶流风谢，沉冥历数迁。\n芳尘谁想像，故迹重留连。有美延陵季，神交百代先。\n韶颜舒彩翮，绮岁夺青钱。磊落王褒颂，洸洋曼倩笺。\n金羁游太液，玉佩侍甘泉。绛阙恩光动，黄堂惠泽宣。\n吴峰翔省署，越水衬楼船。谤牍初辞魏，除书骤发燕。\n虹蜺流卤簿，雪霰耀戈鋋。意气中原尽，心期大历偏。\n行春怀胜躅，吊古惜名贤。嗟咄崇祠树，荧煌巨碣镌。\n丹青涂杰搆，俎豆饰长筵。卫竹萦窗劲，秦松夹座鲜。\n绿萝垂茜峭，红芰浴沦涟。西陆回真气，南池荐旧篇。\n延津龙剑合，海岳凤毛联。白鹤云亭上，苍虬泰岱巅。\n并怀和氏璧，齐奏伯牙弦。是处怜方驾，何人快著鞭。\n蹉跎投贾赋，寂莫问扬玄。未授楞严记，空留道德编。\n壮心斜日外，愁色断云前。惨淡论交臂，苍茫失并肩。\n沙棠停画鹢，陇树咽寒蝉。万古如渑思，长歌酹碧天。"
        },
        {
            "标题": "吴叔通以四诗见贻赋答 其四",
            "作者": "胡应麟",
            "内容": "梦寐延陵客，风流故不群。千秋曾和雪，片语欲凌云。\n柳隔青丝笮，花生白练裙。浮家何日事，来往霅溪云。"
        },
        {
            "标题": "丁都护",
            "作者": "胡应麟",
            "内容": "徙倚木兰花，流光莫虚度。人命无百年，听唱丁都护。"
        },
        {
            "标题": "东陂菡萏盛开即事",
            "作者": "胡应麟",
            "内容": "紫骝何处系垂杨，菡萏初分太液长。十万红妆齐衒色，三千彩袖各飞香。\n游童戴叶翻歌扇，稚女穿花出画航。最是夜来添怅绝，湖南一路下新霜。"
        },
        {
            "标题": "秋日同郭朱吴郑四子登大寺山寻东峰亭故迹",
            "作者": "胡应麟",
            "内容": "扫石坐危颠，高天下双鹤。欲问冯郎碑，东峰夕阳落。"
        },
        {
            "标题": "夏日同吴叔思东陂观莲",
            "作者": "胡应麟",
            "内容": "若耶之溪五十顷，绿晕红酣画船暝。吴王宫中十万妆，明霞为佩风为裳。\n箫鼓参差棹歌发，隔岸清波照罗袜。年少谁家双紫骝，坐看玉腕明中流。\n日暮香风四天起，恼杀金陵谪仙子。"
        },
        {
            "标题": "东飞伯劳歌",
            "作者": "胡应麟",
            "内容": "西飞者燕东伯劳，华堂锦帐生蓬蒿。少年儿郎轻薄子，弃捐比翼如鸿毛。\n咫尺天孙与河鼓，岁岁年年隔银浦。一朝乌鹊来填桥，犹得相逢话辛苦。\n脂车秣马夜不停，漂流南北如浮萍。当时离别勿复道，悲风冉冉来长檠。\n机上双鸾手中线，宛转流黄涕沾面。铅华落尽君不见，东飞伯劳西飞燕。"
        },
        {
            "标题": "夏日斋居杂咏八首 其六 东园",
            "作者": "胡应麟",
            "内容": "西园复东园，焚香送馀日。微风扫落花，忽堕幽人席。"
        },
        {
            "标题": "江右王孙贞吉以书并画见贻赋此寄谢",
            "作者": "胡应麟",
            "内容": "浩渺凉风岁色徂，遥传尺素到江湖。谁誇特进鸾凰笔，自写滕王蛱蝶图。\n明月万家愁外满，碧云千里望来孤。携琴会入东林社，徙倚莲花醉玉壶。"
        },
        {
            "标题": "十六夜喻别驾邀同汪公重集俞园得池字",
            "作者": "胡应麟",
            "内容": "满坐青山照习池，上公携客共含卮。中天月色重圆夜，大海潮痕乍落时。\n杖掷广寒银阙近，杯倾河汉玉轮迟。当筵触目俱名胜，烂醉高阳白接䍦。"
        },
        {
            "标题": "再送吴师入洛四绝句 其四",
            "作者": "胡应麟",
            "内容": "七圣襄城驾不遥，三花紫气拂轻霄。遥知问道崆峒后，卤簿相催入圣朝。"
        },
        {
            "标题": "访张伯起煖阁小集夜同过幼于园",
            "作者": "胡应麟",
            "内容": "伐木怀同调，连枝惬共吟。围炉冬阁煖，秉烛夜堂深。\n月倚孤城棹，风交万户砧。龙唇弦绝久，拂拭为知音。"
        },
        {
            "标题": "董逃行",
            "作者": "胡应麟",
            "内容": "东京城郭煌煌。冠盖罗列成行。天祸汉国彷徨。白昼兵戈夺攘。\n劫制天子侯王。千乘万骑北邙。焚烧廪庾糇粮。郿坞黄金作墙。\n天道好还有常。司徒祓除不祥。首恶刳胸裂肠。膏血燃灯道傍。\n百代箴规莫忘。永戒贪饕陆梁。"
        },
        {
            "标题": "冬夜喻水部康山人过集斋中",
            "作者": "胡应麟",
            "内容": "萍踪十载共相望，邂逅重开竹下觞。客子驱车还越峤，词臣飞舄到河阳。\n虹霓色动高天外，日月春生大海傍。会见桃花连四境，先携赋草过西堂。"
        },
        {
            "标题": "董娇娆",
            "作者": "胡应麟",
            "内容": "素手拨箜篌，盈盈在画楼。玉钗翘紫燕，金盒贮红虬。\n楚台行雨过，汉殿乘风游。期门诸侠少，无处系骅骝。"
        },
        {
            "标题": "江右来相如过访同唐惟良夜集分冬字韵",
            "作者": "胡应麟",
            "内容": "严陵长日候孤筇，底事芒鞋雪后逢。结夏西湖眠菡萏，高秋南浦落芙蓉。\n人如司马名堪借，客比梁鸿姓易重。把臂旧游肝胆在，接䍦那不醉双龙。"
        },
        {
            "标题": "杨孝廉邀游河西酒楼歌者持扇乞书",
            "作者": "胡应麟",
            "内容": "垂柳垂杨千万条，春风留客董娇娆。他时怕唱清江曲，二十年前旧板桥。"
        },
        {
            "标题": "寄赠长洲江明府明府楚之桃源人",
            "作者": "胡应麟",
            "内容": "十载风期梦寐赊，相逢何意骤天涯。栽成林屋花千亩，恍入桃源树万家。\n画鹢秋分吴苑月，飞凫晴蹴汉宫霞。青旗夹岸休回首，满目河梁散曙鸦。"
        },
        {
            "标题": "送董大之会稽",
            "作者": "胡应麟",
            "内容": "风雪离人下灞桥，长歌不断董娇娆。梅花两岸清溪色，船到西兴正落潮。"
        },
        {
            "标题": "再寄在明",
            "作者": "胡应麟",
            "内容": "见说休官后，乡园乐更饶。屏开张静婉，坐列董娇娆。\n紫电黄金勒，红霞白玉箫。兴来应载酒，时醉广陵桥。"
        },
        {
            "标题": "秋晚再寄祝逊之",
            "作者": "胡应麟",
            "内容": "老去冯唐不解愁，南山秋色暮悠悠。歌残白石无人和，荒草斜阳独饭牛。"
        },
        {
            "标题": "同赵明府郭鸿胪游洞岩山",
            "作者": "胡应麟",
            "内容": "石壁高盘涧道分，夕阳钟磬坐来闻。云堆绝壑嘘龙气，雾拥危峰下鹿群。\n曳杖乍招丛桂侣，吹笙遥问大茅君。移家咫尺堪忘世，那得钟山更勒文。"
        },
        {
            "标题": "春日黄文学馆中送陈子卿南归访马生即席赋",
            "作者": "胡应麟",
            "内容": "行李萧萧易水寒，不因题赋到长安。魂摇蓟阙千门树，兴入湘台九畹兰。\n击筑风云晨肮脏，抽毫星斗夜阑干。东归未值秦淮棹，愁绝春风两鬓残。"
        },
        {
            "标题": "舟中观渔人举网再赋",
            "作者": "胡应麟",
            "内容": "宁知濠濮思，咫尺在楼船。水镜冰鳞跃，霜刀玉鲙传。\n鳌矶东海上，鲈网太湖前。后夜披裘去，寒星帝座悬。"
        },
        {
            "标题": "读林氏文僖文恪二公集",
            "作者": "胡应麟",
            "内容": "金茎云色近蓬莱，礼乐文章寄上才。三世声华悬魏阙，一时词藻擅梁台。\n莲灯后夜中官集，藜杖先春太乙来。羡杀庭阶双玉树，联翩花萼照鸿裁。"
        },
        {
            "标题": "永叔方舟豪饮即事十首时行次齐鲁卫间 其二",
            "作者": "胡应麟",
            "内容": "锦席时先后，清尊日过从。荒城严夜柝，远寺咽昏钟。\n意气红颜盛，心期白首浓。即今元礼棹，谁复共林宗。"
        },
        {
            "标题": "永叔方舟豪饮即事十首时行次齐鲁卫间 其六",
            "作者": "胡应麟",
            "内容": "大有乘桴兴，能无汎宅游。垂天双翼左，缩地寸心投。\n卤簿黄河岸，帆樯碧海流。支机怀袖满，昨夜到牵牛。"
        },
        {
            "标题": "永叔方舟豪饮即事十首时行次齐鲁卫间 其一",
            "作者": "胡应麟",
            "内容": "彩服荣新命，绨袍恋旧知。河梁晨舣棹，水国夜衔卮。\n渡远携桃叶，滩长和竹枝。疏灯解娱客，花艳朴谈诗。"
        },
        {
            "标题": "永叔方舟豪饮即事十首时行次齐鲁卫间 其九",
            "作者": "胡应麟",
            "内容": "击楫神俱王，垂竿兴未徂。飞谈凌海若，长啸挟天吴。\n玉佩仍三殿，金尊暂五湖。宁知奇伟客，唱和在菰芦。"
        },
        {
            "标题": "永叔方舟豪饮即事十首时行次齐鲁卫间 其八",
            "作者": "胡应麟",
            "内容": "河朔当年事，平原异代盟。登仙班景倩，为客孟云卿。\n捩柁晨霜滑，维梢宿雨晴。如渑政堪赋，篷底百壶倾。"
        },
        {
            "标题": "永叔方舟豪饮即事十首时行次齐鲁卫间 其四",
            "作者": "胡应麟",
            "内容": "海月维仙缆，天风度客樯。赋题新赤壁，吟和旧沧浪。\n汎汎俱西子，依依但北堂。江鱼如玉雪，满载大家尝。"
        },
        {
            "标题": "永叔方舟豪饮即事十首时行次齐鲁卫间 其五",
            "作者": "胡应麟",
            "内容": "云霄惭比翼，湖海豁遐心。一驻青丝窄，同携白玉琴。\n清吟霞色烂，剧语露华侵。快意篷窗下，天池酌水沈。"
        },
        {
            "标题": "永叔方舟豪饮即事十首时行次齐鲁卫间 其三",
            "作者": "胡应麟",
            "内容": "鼓吹中流发，图书四壁陈。高谈回丙夜，大雅和阳春。\n水驿驰关吏，津亭候榜人。雄飞吾党事，一快倦游身。"
        },
        {
            "标题": "永叔方舟豪饮即事十首时行次齐鲁卫间 其七",
            "作者": "胡应麟",
            "内容": "携来双彩华，寒夜互生花。雪拥山阴棹，星偕博望槎。\n雁声流古塞，萤火乱平沙。几忆春明外，长灯对棣华。"
        },
        {
            "标题": "寄居曲水园柬张氏伯仲二首 其二",
            "作者": "胡应麟",
            "内容": "独有陶公径，能停谢客舆。陆浑虚旧宅，阳羡觅深居。\n水木孤轩外，云萝四壁馀。何如传舍客，日月敝长裾。"
        },
        {
            "标题": "婺七贤诗 其五 柳文肃道传",
            "作者": "胡应麟",
            "内容": "文肃兴闾阎，挥毫走当代。文事既渟泓，儒宗亦映带。\n毫濡瀫川涘，研涤浦阳濑。一传太史公，粘天决千派。"
        },
        {
            "标题": "寄居曲水园柬张氏伯仲二首 其一",
            "作者": "胡应麟",
            "内容": "自爱新居僻，宁论故业贫。伯通能借庑，仲蔚已为邻。\n茂苑花淹客，吴门药赠人。苍茫太湖底，生事起垂纶。"
        },
        {
            "标题": "寄汪仲淹伯仲",
            "作者": "胡应麟",
            "内容": "二仲何为者，翩翩邺下流。白云裁楚服，明月揽吴钩。\n并握扬雄草，长陪谢傅游。碧山空咫尺，魂梦使人愁。"
        },
        {
            "标题": "永叔方舟豪饮即事十首时行次齐鲁卫间 其十",
            "作者": "胡应麟",
            "内容": "汎鹢垂冬半，呼卢过夜分。烛花深对酒，囊草细论文。\n湖欲名高士，滩应号使君。千秋吾道远，未遣世人闻。"
        },
        {
            "标题": "忆在京洛遇鸣皋游契甚洽一别五载鸣皋既赴召玉京余亦轗轲家难偶祝生如华携所业印正门下诗以勖之",
            "作者": "胡应麟",
            "内容": "昔余寓京华，红颜发垂腰。翩然遇祝生，里闬同游遨。\n矫如长空鹤，清唳闻九皋。呻吟落珠贝，咳唾飞璚瑶。\n奇情两突兀，衣被长飘飘。青箱破万卷，白眼持双螯。\n调笑谪仙人，骑鲸堕烟霄。悲伤杜陵叟，二顷荒衡茅。\n马迁下蚕室，相如困中消。东方枉设难，子云徒解嘲。\n造物真小儿，役我随尘嚣。黄土抟下愚，茫茫若蟭蛲。\n南阳贵宾客，什九横金貂。盗蹠葬东陵，高坟郁嶕峣。\n伯夷饿西山，腐骨湮蓬蒿。陶朱窃西子，黄金压波涛。\n屈原有何罪，委身饲鱼蛟。为善福安厝，为恶刑安逃。\n长当毕吾愿，痛饮歌离骚。狂思捧北斗，醉欲呼天瓢。\n玉女令鼓瑟，仙童使餔糟。穷年谇司命，真宰为嗷嗷。\n以兹诉上帝，帝怒驰神飙。雷公击天鼓，屏翳嘘风潮。\n青天拆龙剑，易水寒萧萧。吞声出京洛，洒泣沾河桥。\n一与此生别，三年隔东郊。煌煌白玉楼，倏已升岧峣。\n山阳怆邻笛，玉洞闻鸾箫。归来瀫川上，一室藏鹪鹩。\n俗子遍阛阓，可人费招邀。尘埃闭穷巷，草色盈疏寮。\n科头诵四部，赤脚翻缃缥。蟭螟鉴止足，偃鼠明逍遥。\n皇天未悔祸，家门日煎熬。慈亲悴霜露，稚子埋山椒。\n晨牝噪高堂，孽狐瞰林巢。戚戚类冯衍，皇皇逾孝标。\n人生亦何乐，七尺徒烦劳。逝将弃家室，六合穷荒要。\n翩然挟大鹏，九万腾扶摇。嗟咨念良友，宿草迷荒坳。\n阳春慨永绝，白雪空长谣。欢言遘之子，兴文自垂髫。\n飞扬慕古昔，跌宕扳贤豪。沾沾问奇字，片语为神交。\n斯文久沦谢，玄阁长寥寥。尔志亮金石，遗风未全凋。\n抽毫述往事，赠汝为虔刀。勖哉丈夫子，努力追前茅。"
        },
        {
            "标题": "题李惟寅山房三十八咏 其八 度云桥",
            "作者": "胡应麟",
            "内容": "青鞋趁桃花，杳杳赤城路。石梁千仞横，自蹑飞云度。"
        },
        {
            "标题": "丁节推以滕公书过访夜遂梦游武夷",
            "作者": "胡应麟",
            "内容": "洞底遥探十六天，苍茫龙蹻踏寒烟。瑶台雾里三山出，金阙云中万界悬。\n绝顶笙箫闻上帝，隔林机杼见群仙。桃花肯着秦人住，长侍丹经碧落前。"
        },
        {
            "标题": "渡钱塘七首 其三",
            "作者": "胡应麟",
            "内容": "浊浪东排万里天，平分吴越海云前。凭谁为乞支机石，坐拥浮槎到日边。"
        },
        {
            "标题": "渡钱塘七首 其一",
            "作者": "胡应麟",
            "内容": "一夜天风挂海涛，雪山零乱舞江皋。轻舟忽渡钱塘水，万仞扶桑日色高。"
        },
        {
            "标题": "渡钱塘七首 其二",
            "作者": "胡应麟",
            "内容": "赭龛回望两山屯，天削银屏障海门。白浪昼看三百里，不知谁唤伍胥魂。"
        },
        {
            "标题": "渡钱塘七首 其四",
            "作者": "胡应麟",
            "内容": "十二楼台倚碧空，安期亦在紫云东。璚车笑指相逢处，摘取蟠桃万树红。"
        },
        {
            "标题": "汪茂才献于以先隐君像千里函致乞诗",
            "作者": "胡应麟",
            "内容": "大隐风流世未孤，少微星色卧江湖。园荒汉上甘携瓮，室僦于陵但辟纑。\n廿载避人呼漫叟，一书遗子号潜夫。天池凤羽行看近，日听鸾章下帝都。"
        },
        {
            "标题": "夏日集古堂阅宋元诸名流画题十绝句 其一",
            "作者": "胡应麟",
            "内容": "短桥留夕照，烟树隔江深。过客应回棹，疏钟出定林。"
        },
        {
            "标题": "病中王山人过访有赠",
            "作者": "胡应麟",
            "内容": "年来消渴未全除，曲巷时时长者车。宝箓自探俞跗诀，金函长秘葛洪书。\n茅飞白昼龙随杖，杏发青山虎守庐。试事长桑三十日，上池仙液定何如。"
        },
        {
            "标题": "长干行二首 其一",
            "作者": "胡应麟",
            "内容": "爷娘错嫁女，嫁与长干商。今年发滟滪，明年发浔阳。"
        },
        {
            "标题": "送谢友可还临川",
            "作者": "胡应麟",
            "内容": "斗酒都亭落日悬，清霜红叶舞离筵。长驱骏足燕台上，少别螭头汉殿前。\n秋事转深陶令菊，归期曾约远公莲。东风韦曲花千树，早发浔阳下濑船。"
        },
        {
            "标题": "与行父别都门意殊恋恋抵潞水则象先尚未发舟把臂惊讶雄饮浃日言念行父再赠此章",
            "作者": "胡应麟",
            "内容": "兴尽西风策蹇驴，河梁酬唱未全虚。那知流水思君日，正值阳关送客馀。\n中断雁行仍比翼，双缄鱼腹互传书。由来象纬占离合，遮莫寒光射玉除。"
        },
        {
            "标题": "瞻堂十景为大参徐公作 其一 一环楼",
            "作者": "胡应麟",
            "内容": "底事爱楼居，楼居自堪爱。千峰翠若环，不断雕栏外。"
        },
        {
            "标题": "瞻堂十景为大参徐公作 其二 玩月堂",
            "作者": "胡应麟",
            "内容": "南峰流素华，光彩荡林樾。胡床人未眠，玩此瑶台月。"
        },
        {
            "标题": "首夏少傅赵公斋头纵观宋元本朝书画名迹出家藏焦尾命作梅花三弄饭罢奕棋留连浃日即席赋诗",
            "作者": "胡应麟",
            "内容": "画槛雕楹白玉堂，高山流水落胡床。墙头树色分长乐，户外花枝接上阳。\n笔札西清悬琬琰，图书东壁散琳琅。翛然一枕蓬壶畔，卧听棋声入梦长。"
        },
        {
            "标题": "瞻堂十景为大参徐公作 其四 古柏",
            "作者": "胡应麟",
            "内容": "移来蜀相祠，曾息轩皇驾。乍宵风雨声，恍惚苍龙下。"
        },
        {
            "标题": "瞻堂十景为大参徐公作 其三 碧练湖",
            "作者": "胡应麟",
            "内容": "一镜涵空明，波光倒楼殿。错诵玄晖诗，澄湖碧如练。"
        },
        {
            "标题": "白榆歌别司马汪公归婺中",
            "作者": "胡应麟",
            "内容": "天上何所有，历历种白榆。光辉烂绛阙，照灼青云衢。\n白榆花开银汉傍，千枝万叶垂琳琅。干拥西池翳若木，根盘东旭凌扶桑。\n何来太乙精，骑龙游八荒。折花戏阊阖，竦身朝紫皇。\n帝命携青童，下界聊徜徉。时维乙酉岁，元会呈嘉祥。\n长虹百道飞紫阳，胃娄奎壁交寒芒。巍然名世降空谷，九州四海垂文章。\n文园消渴太史腐，宇宙何人策高步。千秋再起司马公，鼎足中原共驰骛。\n司马当年年甫髫，食牛吞虎心雄豪。试宰乌伤动当宁，立驱五马行春郊。\n蕞尔倭酋躏中国，流血膏原胔横隰。九重拊髀思长城，大开幕府罗群英。\n馀皇乱蹴沧海上，只手尽补天南倾。伟哉司马文且武，左挈夔龙右方虎。\n琅琊兄弟中颉颃，一字凭陵斗今古。如椽大笔流风霆，落落迥与元化并。\n差肩檀孟走公谷，扬班十辈无留行。馀事为诗歌，格力尤矫绝。\n宵驰历下军，神交大梁侠。棱嶒健骨摩苍霄，烨如威凤升岧峣。\n有时掉臂浣花宅，杜陵野夫不得骄。岳岳龙门并真宰，却向溪头问兰茝。\n怜才意气贯金石，下士声名亘湖海。胡生双刺怀十年，姓名磨灭甘尘烟。\n参差一泛洞庭棹，极目练水心茫然。山阴乍夜雪三丈，立呼舴艋来新安。\n新安山水何奇哉，巨石林立高厓摧。奔流溅沫望不极，恍若吕梁悬水三十仞。\n庐山之瀑，滟滪之流，砰訇触怒争喧豗。长年捩舵不遑息，转入危滩势逾急。\n穷幽历阻到梁下，翘首天都倚绝壁。天都去天不盈尺，云门隐隐云气入。\n两袖乘天风，苍茫踏云中。举头见太函，疑是轩辕宫。\n轩辕不肯谒，却谒司马公。公也倒屣出，一笑心神融。\n中厨饾丰膳，炰鳖羞黄熊。玄谈叩无始，高论探鸿濛。\n醉中吐豪气，四坐惊元龙。不知天河落盏底，但见蓬莱旭日荏苒悬城东。\n城东陌上春风来，十里五里桃花开。飘然蓝舆扪崔嵬，红霞纷纷落绿苔。\n明眸皓齿临高台，恍如瓢笠行天台。吴生曼声振林木，谢生悬河笥充腹。\n美人临邛得王四，豪士扶风见汪六。曲江观涛病色扬，龙山落帽饶清狂。\n山公倒著接䍦坐，相看一一俱高阳。定瓷博山焚妙香，蒲萄之酿琥珀光。\n大叫酣眠竹林下，下视六合天茫茫。大白频挥不知数，斗酒宁论百篇富。\n文章乍可穹壤齐，富贵真如草头露。拂衣东望生离愁，我欲东归公苦留，为君且解青貂裘。\n山灵入梦幽思发，单车竟作齐云游。齐云巀嶪天尽头，何年赤县开神州。\n蹊回谷转划然一窍透混沌，香炉紫烟缭绕五城十二昆崙丘。\n憩公无量阁，宿公文昌楼。羽人跨白鹿，道士骑青牛。\n五老岩岩立霞际，环佩高翔隔尘世。三姑亭亭若可招，蕙裳罗带长飘摇。\n回瞻巨碣峙寥廓，科斗虫鱼籀文剥。云是元封封禅碑，帝遣神书镇名岳。\n朝辞白岳下，暮宿岩市溪。如花六七辈，秉烛相招携。\n华灯荧荧夹明月，笳鼓煌煌众星列。忽看紫气屯关门，走卒儿童竞欢悦。\n曳杖扶天孙，徘徊登幔亭。周遭列岩岫，綵绘飞银屏。\n观者盈道傍，叹息难具陈。有如武夷君，挥手辞世人。\n幔亭登乍毕，还寻上池室。浮筏溯空明扬帆，弄春碧沙棠为楫。\n绣幕悬金罂，玉瓶置我前。百壶荡漾如流泉，翠眉蝉鬓纷婵娟。\n觞行乐奏雷电作，回桡转向濠梁泊。清沙锦石俨可数，细雨斜风亦不恶。\n李姬拂袖拥高浪，赵女褰裙映林薄。漫忆岑郎吟渼陂，欲效陈思赋河洛。\n昏黑归来兴逾逸，玳瑁芙蓉众宾集。红牙按拍催鸾笙，紫笋攒箫和龙笛。\n痛饮淋漓将至石，主人留髡向西席。吁嗟乎今晨何晨夕何夕，人生快意差已极。\n乐极悲来将奈何，登山临水哀情多，倚风老泪双滂沱。\n公为我楚舞，我为公越歌。丰城两神物，会合长蹉跎。\n眼前岁月东逝波，青青柳色明关河。明发牵衣强余住，咫尺芳洲断春树。\n欲行不行行且留，未忍匆匆别公去。公不见琅琊布衣十日饮，琅琊之人渺何处。\n当时太白配残月，此日中流仅孤柱。何如片鹢飞严陵，生刍泂酌浇吴城。\n白玉之楼缥缈孤悬大罗上，弇州之山五彩之鸟，八翼四足仰天矫首而长鸣。\n定知精爽为公下，辎軿杂沓来秋冥。旁观客有骑羊者，彷佛生平共杯斝。\n如渑之酒迹已陈，此臂宁堪少年把。俯仰乾坤但公在，磊落肝肠为公写。\n已从孔祢申末契，底事桓文论兴谢。愿作灵光千万年，白首同公白榆社。"
        },
        {
            "标题": "抵淮上友人邀饮狭斜迫归不能舣棹",
            "作者": "胡应麟",
            "内容": "新水黄河没钓矶，一帆高挂暮云飞。红妆十万无颜色，笑杀当年杜紫薇。"
        },
        {
            "标题": "九日丁喻二丈约访太史赵公山庄值雨不遂夜遂同集署中对菊",
            "作者": "胡应麟",
            "内容": "萧萧风雨暗林塘，难醉龙山落帽觞。白苧怀人当五夜，黄花留客过重阳。\n金门恍惚看鹓序，玉署参差过雁行。满坐青云名胜在，雄谈谁柰孟嘉狂。"
        },
        {
            "标题": "寄赠廉访梅公",
            "作者": "胡应麟",
            "内容": "风裁百僚长，绣斧曳朱衣。姓氏书长乐，光芒彻太微。\n楼台三竺绕，卤簿六桥飞。烨烨黄金下，花骢近帝畿。"
        },
        {
            "标题": "寄赠廉访梅公 其二",
            "作者": "胡应麟",
            "内容": "矫矫群龙集，抡才作赋场。楼船移采石，斧钺驻钱塘。\n宦业三台重，乡书一水长。蚤知门下彦，腾踏半飞黄。"
        },
        {
            "标题": "题李惟寅山房三十八咏 其二十八 疑舫斋",
            "作者": "胡应麟",
            "内容": "虚斋窅千尺，恍忽阿融留。何须疑陆处，天地一虚舟。"
        },
        {
            "标题": "哭曹子念六首 其一",
            "作者": "胡应麟",
            "内容": "历落嵚嵜赴九泉，伯通椽下最堪怜。扶风何处归妻子，恸哭梁鸿废冢前。"
        },
        {
            "标题": "夜同子玉过用孺出荔枝酒轰饮至酣即席赋",
            "作者": "胡应麟",
            "内容": "烂漫名花压酒卮，主人留客凤凰池。何烦大白呼桑落，宛似轻红擘荔枝。\n把臂浮云春尽日，持螯明月夜阑时。莫教一骑华清笑，肠断当年杜牧之。"
        },
        {
            "标题": "寄答刘君东孝廉时新刻乃族祖子高职方集成",
            "作者": "胡应麟",
            "内容": "邂逅长安握别年，清源一望路三千。双龙豫野偏藏匣，片鹢浔阳未放船。\n玄草阁深天寂寞，赤松亭古地葱芊。当筵朗润真如玉，为忆冰清梦寐悬。"
        },
        {
            "标题": "为曾人倩题风木楼",
            "作者": "胡应麟",
            "内容": "日惨天垂大庾阴，楼居人去白云深。千秋尚记灵椿祝，百折常悬寸草心。\n砌袅馀花增怅望，窗摇残叶助悲吟。枝头夜夜啼乌宿，肠断西陵月下砧。"
        },
        {
            "标题": "闻杨懋功辟园城中有寄",
            "作者": "胡应麟",
            "内容": "拂袖匡庐兴自浓，开成池沼半芙蓉。青山九叠窥玄阁，绿水千家抱素封。\n燕社琴尊时寂莫，龙沙冠盖日从容。伤心直北谈天处，坐尽双林雪夜钟。"
        },
        {
            "标题": "枫桥夜泊梦与房仲诸君欢饮达旦觉而怅然寄此",
            "作者": "胡应麟",
            "内容": "玉立红妆照画船，终朝寒梦不成眠。风流何处王公子，落尽莲花玳瑁筵。"
        },
        {
            "标题": "丁观察以两台疏荐留住四明赋怀二律 其二",
            "作者": "胡应麟",
            "内容": "咫尺楼船号令新，欣从帷幄睹词人。关中久自推冯异，河内今谁属寇恂。\n溪拥越来清雾雨，山横秦望绝风尘。大挥椽笔成功暇，修禊兰亭正暮春。"
        },
        {
            "标题": "后重九舟过姑苏再泊葑门访周文学懋修夜集坐有善歌者即令歌懋修所制新词余醉憩斋头达旦登舟为别",
            "作者": "胡应麟",
            "内容": "乔木吴阊带浅莎，子云亭下即烟波。那知九日黄花艳，重听千秋白雪歌。\n霜色乍侵罗袂冷，月光偏向玳筵多。亦知古寺寒山近，愁绝钟声夜半过。"
        },
        {
            "标题": "凤笙曲",
            "作者": "胡应麟",
            "内容": "红炉炽炭玉筦骄，谁其吹者王子乔，羽衣玉氅行逍遥。\n行逍遥，听仙乐，万桃花，两玄鹤。"
        },
        {
            "标题": "宫怨二首 其一",
            "作者": "胡应麟",
            "内容": "罗幌寂无人，玉阶秋草绿。永夜不成眠，飞萤照华屋。"
        },
        {
            "标题": "余家藏道复水墨牡丹纷披老笔而扇头折枝浅绛丰肌曼色嫣然袭人更题一绝于便面右",
            "作者": "胡应麟",
            "内容": "谁写天真第一枝，盈盈霞色照轩墀。多情错认杨妃醉，亭倚沉香日暮时。"
        },
        {
            "标题": "宫怨二首 其二",
            "作者": "胡应麟",
            "内容": "学得琵琶曲，深宫不忍弹。水晶帘幕下，寂寂倚阑干。"
        },
        {
            "标题": "西山十咏同陈沈二太史黎秘书杨祠部丘计部李环卫朱光禄安茂才童康邓朱四山人作 其四 功德寺望景陵",
            "作者": "胡应麟",
            "内容": "宣皇游幸日，千骑转晴沙。殿绕骊山树，窗开绣岭花。\n星辰留御辇，云雾锁仙槎。北望龙蟠气，飘飘想翠华。"
        },
        {
            "标题": "公无渡河三首 其一",
            "作者": "胡应麟",
            "内容": "公无渡河，大河扬波。长鲸如山，鬐鬣嵯峨。"
        },
        {
            "标题": "公无渡河三首 其二",
            "作者": "胡应麟",
            "内容": "公无渡河，一苇奈何。河水万丈，出没蛟鼍。"
        },
        {
            "标题": "游仙诗六首再寄王长公 其一",
            "作者": "胡应麟",
            "内容": "弱冠登楼汉大夫，中年舍宅傍浮屠。青霄忽下缑山鹤，白昼频飞叶县凫。\n仙篆可携中散读，神鞭欲赠蔡经无。由来一局千秋易，遮莫狂歌醉玉壶。"
        },
        {
            "标题": "估客乐二首 其一",
            "作者": "胡应麟",
            "内容": "乐哉估客乐，黄金作铜使。大艑乘长风，峨岢发扬子。"
        },
        {
            "标题": "估客乐二首 其二",
            "作者": "胡应麟",
            "内容": "乐哉估客乐，鱼虾贱如泥。愁杀闺中妇，玉箸镇长啼。"
        },
        {
            "标题": "新估客乐二首 其二",
            "作者": "胡应麟",
            "内容": "不乘估客舟，不知估客乐。十万荆州娘，红妆照罗幕。"
        },
        {
            "标题": "新估客乐二首 其一",
            "作者": "胡应麟",
            "内容": "不从估客游，不知估客乐。百万扬州鹾，持筹胜骑鹤。"
        },
        {
            "标题": "孤儿行",
            "作者": "胡应麟",
            "内容": "步出北郭门，荆榛夹路齐。悲风起白杨，叶落何凄凄。\n道逢孤儿卧，肌肤若螬蛴。伶俜瘦皮骨，却立忘东西。\n对我但长跪，气咽不能啼。自陈无罪过，父惑后娶妻。\n夙昔千金爱，慈母娇提携。高堂倏背弃，妖牝鸣晨鸡。\n风波起骨肉，咫尺如秦齐。终朝拾橡栗，薄暮餐黄齑。\n箠笞动盈百，卒岁无领绨。弃置田野间，冉冉白日低。\n昔为掌上珍，今为浊水泥。千秋履霜辙，永永戒前蹊。"
        },
        {
            "标题": "题画四首 其四",
            "作者": "胡应麟",
            "内容": "千岭槎牙古树，万峰摇落孤梅。试问长安高卧，何如剡曲空回。"
        },
        {
            "标题": "望湖亭亭午小酌空水明媚四山金碧倒浸澄波中芙蓉菡萏流芳吐艳杳然身在六桥孤屿间惜乏两沙棠艇子载吴娃十双耳",
            "作者": "胡应麟",
            "内容": "众山合长堤，空水相映带。平湖漾明镜，秋色照眉黛。\n中流赤栏起，亭亭列车盖。琉璃十万顷，倒浸画檐外。\n凭虚望寥廓，心赏剧堪快。菡萏馀汀洲，芙蓉匝滩濑。\n蛟龙伏空洞，鹳鹤摩远塞。鱼游迥自得，鸥行豁无碍。\n美人期不至，岂乏沙棠载。吾将返若耶，夷光久相待。"
        },
        {
            "标题": "送何生游边",
            "作者": "胡应麟",
            "内容": "翩翩书记向龙堆，白草黄云大漠开。落日固原飞檄少，题诗频上赫连台。"
        },
        {
            "标题": "席上戏为崔孝廉赠所欢",
            "作者": "胡应麟",
            "内容": "妖姬年二八，艳色妒名花。莫问张君瑞，崔莺是婿家。"
        },
        {
            "标题": "读国初四君遗集 其三 苏内翰平仲",
            "作者": "胡应麟",
            "内容": "奕奕空同生，名家出华右。雕龙擅制作，绣虎威百兽。\n才启北地先，裔属颍滨后。遂令赤松顶，峨眉郁同秀。"
        },
        {
            "标题": "过槜李怀沈纯父",
            "作者": "胡应麟",
            "内容": "从军何处觅封侯，落尽梅花倚蒯缑。五岭雪深杨仆戍，三苗云合尉佗楼。\n登坛大业穷犹擅，伏阙雄心晚定酬。一事为君差快意，绿衣无恙住儋州。"
        },
        {
            "标题": "出塞曲五首 其三",
            "作者": "胡应麟",
            "内容": "拔剑追强敌，黄尘际碧天。固原风雨黑，前队缚呼延。"
        },
        {
            "标题": "过郭翌之故居有感",
            "作者": "胡应麟",
            "内容": "尚忆鸿胪第，淹留白日斜。新坟俄宿草，旧圃更残花。\n地迥悲邻笛，天清咽暮笳。异时风雪满，孤棹问谁家。"
        },
        {
            "标题": "自淮上挂帆便风一夕遂抵梁下",
            "作者": "胡应麟",
            "内容": "淮水何汤汤，布帆疾于矢。一夜东南风，吹船七百里。"
        },
        {
            "标题": "过观察金公故居有感",
            "作者": "胡应麟",
            "内容": "六载冰壶异政传，琴堂晴色弄朱弦。邴原乍肯怀千石，刘宠犹憎受一钱。\n桃李春风繁越峤，松楸寒日吊吴田。门庭寂寞登龙后，恸绝当时问太玄。"
        },
        {
            "标题": "题徐惟得冲漠斋十二绝 其一 壶丘示观",
            "作者": "胡应麟",
            "内容": "寂寂玄关闭万缘，颓然一榻抱枯禅。天游未许时人识，正是壶丘入观年。"
        },
        {
            "标题": "繁弱行王世叔通侯圃中观射作",
            "作者": "胡应麟",
            "内容": "王侯腰悬铁裲裆，雕弧手挽五石强。竦身注目捷风电，左射右射迥莫当。\n大旆高牙矗云际，戈鋋甲胄纷飘扬。观者如山尽辟易，九兕却走千夫僵。\n岩呼谷应地汹涌，砂奔砾舞天苍茫。羲和惨沮白日匿，飞星十道流扶桑。\n一发旄头落，再发连双鸧。三发定天山，筑城连受降。\n连珠四五六，七八纷相将。九发九日坠，百发百穿杨。\n巧若甘蝇教飞卫，勇如养叔携潘尪。雀儿只目讵足拟，牛心片胾差堪尝。\n丈夫夙昔四方志，桑弧蓬矢悬高堂。登坛仗钺挂金印，英风八面驰戎羌。\n棱棱霜气辏羽筈，秋空俊鹘争翱翔。吁嗟君侯绝技有如此，历数古来名将畴能双。\n忆昔文成挽宗社，元勋茂烈标旂常。河山带砺国同永，丹书奕叶传貂珰。\n侯也登朝在髫丱，朱颜绿发骄琳琅。昼摄衣冠扈銮辂，夜鸣刁斗驱龙骧。\n临淮座上倏相值，轩轩霞举明朝阳。骅骝騄駬讵凡骨，声华藉甚蜚天阊。\n帝谓河漕实司命，九重特诏来淮阳。艨艟巨舰载刍粟，旌旄络绎浮长江。\n黄流徐沛忽中断，一麾立度千馀皇。干城独坐镇寰宇，巍峨天堑雄金汤。\n八年贡篚输上国，天子设燕开明堂。安危华夏赖公等，张公神物真干将。\n宝弓玉把帝三锡，雅称大白呈中黄。太平无事罢征战，绿芜生戟苔沉枪。\n酒酣耳热壮心发，唾壶击碎敧胡床。矢锋贯虱总浮诞，弓弦落鸟徒誇张。\n纵观侯射果殊绝，饮羽穿札谁低昂。吁嗟侯技讵止此，弱龄海内传篇章。\n词锋笔阵两挥霍，将坛文苑俱辉煌。即今侯年但强仕，威棱烨烨传遐荒。\n他时累叶事明圣，二十四考追汾阳。麒麟第一镌姓氏，万年繁弱流芬芳。"
        },
        {
            "标题": "孙用纯署中观射作",
            "作者": "胡应麟",
            "内容": "金仆姑悬铁裲裆，紫髯豪侠旧孙郎。曾携短剑过平乐，欲请长缨出未央。\n东阁梅花聊入咏，南州竹箭共称良。何当手勒燕然碣，白马横飞向大荒。"
        },
        {
            "标题": "题徐惟得冲漠斋十二绝 其八 少林面壁",
            "作者": "胡应麟",
            "内容": "勇猛精修万劫离，穷年枯坐更何疑。为言一苇浮江日，可似三花面壁时。"
        },
        {
            "标题": "河梁话旧十绝句送左辖吴公之山西 其四",
            "作者": "胡应麟",
            "内容": "雨花台上游，黄金馆头别。一鸣空骥群，排云叩阊阖。"
        },
        {
            "标题": "题湖上方舟四首 其二",
            "作者": "胡应麟",
            "内容": "平湖秋色净，一舸系蒹葭。懒搆思光宅，堪浮少伯家。\n窥帘鸣鹳鹤，掠槛度鱼虾。竟夕看明月，无劳促曙鸦。"
        },
        {
            "标题": "题李龙眠二十七祖图歌",
            "作者": "胡应麟",
            "内容": "丹青国手吴道玄，眼空万古当开元。沿流晚季六法尽，中兴十指传龙眠。\n何人携此"
        },
        {
            "标题": "二怀诗 其二 禅月大师贯休",
            "作者": "胡应麟",
            "内容": "唐末缁流空，休公崛然起。卑卑局晚调，兀兀吐玄旨。\n冥心师楚圆，苦思叶齐已。禅启天竺诠，画妙应真理。\n片言忤大帅，脱身钱塘汜。一钵游岷峨，逍遥入无始。"
        },
        {
            "标题": "访李汝藩狱中作",
            "作者": "胡应麟",
            "内容": "贯日长虹暮色凝，淋漓杯酒颂如渑。含悽小吏呵周勃，雪涕中郎和李陵。\n书就圜扉肠拂郁，剑埋深狱气翀腾。文皇每饭思飞将，荏苒金鸡下玉绳。"
        },
        {
            "标题": "过崇德访朱可大留饮吕明府园亭二首 其一",
            "作者": "胡应麟",
            "内容": "握手天涯话举杯，河阳花色照徘徊。当年击筑豪燕市，此夜鸣琴坐越台。\n龙剑千秋牛斗合，羊裘万里雪风回。双凫莫问王乔舄，烂漫恩光汉阙来。"
        },
        {
            "标题": "同张幼于潘象安集李临淮即席作二首 其二",
            "作者": "胡应麟",
            "内容": "六载华阳赋别离，临淮此日见旌旗。悲凉白发谈兵夜，宛转红颜任侠时。\n万户侯真誇燕颔，九天人欲问蛾眉。桃花烂醉春明畔，一骑旋飞到习池。"
        },
        {
            "标题": "黄燮卿王至卿胡静父瀫元茅厚之过集",
            "作者": "胡应麟",
            "内容": "萧萧四壁似禅关，纵饮宁辞十日閒。邂逅江湖成白社，参差河朔见青山。\n垆头乍发幽人兴，庑下频开倦客颜。台殿黄金原咫尺，朝携瓢笠共飞攀。"
        },
        {
            "标题": "同张幼于潘象安集李临淮即席作二首 其一",
            "作者": "胡应麟",
            "内容": "斗酒平原话各天，深杯犹似梦中传。青油独坐元戎幕，皂帽群趋上客筵。\n五夜歌声桃叶底，十年容鬓菊花前。抽毫忍和飞龙曲，月瞑长干是去船。"
        },
        {
            "标题": "过崇德访朱可大留饮吕明府园亭二首 其二",
            "作者": "胡应麟",
            "内容": "寒云一径入烟萝，斗酒相逢意若何。捧日乍看威凤举，垂天谁问大鹏过。\n千门树色深桃李，十里花香散芰荷。经国文章吾汝在，肯缘华发叹蹉跎。"
        },
        {
            "标题": "金坛邓孺孝以易诠见寄赋答时舟过京口",
            "作者": "胡应麟",
            "内容": "垂髫梦入华阳洞，耳割乖龙兴飞动。茅家兄弟骑赤虬，握手胡生唤珍重。\n金坛坛上邓伯羔，谪籍何年离大茅。三山长啸俯六合，濯足瀛海霜空高。\n点易研朱闭蓬户，尘世浮荣瞥朝露。韦编几绝不肯休，恍惚羲文案头晤。\n成书寄我十万言，言言尽抉参同诠。丹霄择日待冲举，何物黄金称大还。\n还山高拄九节杖，一见初成讶神王。传语山中白衣相，屈指相逢大罗上。"
        },
        {
            "标题": "过吴门不及访弇州王公寄怀十首 其六",
            "作者": "胡应麟",
            "内容": "曳杖辞三岛，投簪傍五湖。九丘穷倚相，片语失潜夫。\n鹤唳天门远，鹏抟海色孤。近来秋兴剧，散发卧菰芦。"
        },
        {
            "标题": "过吴门不及访弇州王公寄怀十首 其一",
            "作者": "胡应麟",
            "内容": "屈指中原业，谁登大将台。千秋王粲起，一代子长来。\n日远龙楼梦，天留兔苑才。吴阊云雾里，相望首重回。"
        },
        {
            "标题": "过吴门不及访弇州王公寄怀十首 其八",
            "作者": "胡应麟",
            "内容": "贝锦看如昨，牛衣卧转深。洞庭寒濯足，林屋远论心。\n落日天边气，浮云海上吟。吴王台北望，作者自如林。"
        },
        {
            "标题": "过吴门不及访弇州王公寄怀十首 其五",
            "作者": "胡应麟",
            "内容": "虎观才俱屈，鸡林望转高。千言无彩笔，片诺有绨袍。\n梦隔蓬丘树，吟残阆苑桃。何年携手遂，相对咏离骚。"
        },
        {
            "标题": "过吴门不及入访喻邦相寄怀四绝 其四",
            "作者": "胡应麟",
            "内容": "玉尺银条照座明，鲈鱼乍夜到江城。秋风斜日长亭畔，更向何方作步兵。"
        },
        {
            "标题": "过吴门不及访弇州王公寄怀十首 其四",
            "作者": "胡应麟",
            "内容": "渺邈违芝宇，风流忆草堂。蓝田聊卜筑，绿野暂浮觞。\n日避长庚色，天回大酉藏。十年翘首地，葭菼倍苍苍。"
        },
        {
            "标题": "过吴门不及入访喻邦相寄怀四绝 其一",
            "作者": "胡应麟",
            "内容": "锦缆牙樯出太湖，楼船箫鼓入皇都。那堪此夜吴阊外，断雨凄风问客途。"
        },
        {
            "标题": "过吴门不及访弇州王公寄怀十首 其二",
            "作者": "胡应麟",
            "内容": "逸驾开元上，雄风正始邻。云霄谁北斗，天地此阳春。\n作赋三都客，传诗四海人。未应双剑老，雷电起延津。"
        },
        {
            "标题": "过吴门不及访弇州王公寄怀十首 其十",
            "作者": "胡应麟",
            "内容": "帝惜悬车蚤，人看杖钺雄。青山郧子国，白雪楚王宫。\n杜甫名差著，灵均曲未工。岘台遗迹在，千古擅流风。"
        },
        {
            "标题": "过吴门不及访弇州王公寄怀十首 其七",
            "作者": "胡应麟",
            "内容": "日月回真想，乾坤入梦游。晓风吴苑屐，寒雨石湖舟。\n匣底双龙卧，毫端万象愁。亦知三径好，咫尺负羊求。"
        },
        {
            "标题": "过吴门不及访弇州王公寄怀十首 其九",
            "作者": "胡应麟",
            "内容": "此日云门笠，平生汉殿冠。一时谁把袂，万古独登坛。\n岳色崆峒晓，河流砥柱寒。尚思燕北社，风雨动长安。"
        },
        {
            "标题": "过吴门不及入访喻邦相寄怀四绝 其二",
            "作者": "胡应麟",
            "内容": "越国山川处处留，吴门花月更优游。何人不道神仙吏，四百楼台任意游。"
        },
        {
            "标题": "过吴门不及入访喻邦相寄怀四绝 其三",
            "作者": "胡应麟",
            "内容": "燕寝凝香画戟开，云间太守旧怜才。萧然一榻黄堂畔，飞骑时迎二陆来。"
        },
        {
            "标题": "卧病舟中旬日永叔命郎君过讯走笔赋赠二章 其一",
            "作者": "胡应麟",
            "内容": "半腮迎日斗鲜红，累叶眉山赋飓风。屈指乌衣三世后，新诗重睹薛奇童。"
        },
        {
            "标题": "赠杨明府杨为中丞滕公内弟",
            "作者": "胡应麟",
            "内容": "十载通家问草玄，龙门愁望大江悬。栖迟廷尉辞宾日，藉甚仙郎作令年。\n越渚蘋香回岸帻，吴城花色照鸣弦。由来百里非贤路，屈指双凫帝座前。"
        },
        {
            "标题": "过吴门不及访弇州王公寄怀十首 其三",
            "作者": "胡应麟",
            "内容": "谕蜀传司马，还吴忆士龙。万峰吟薜荔，一径把芙蓉。\n月落干将倚，云飘太乙从。异时成握手，白眼坐高舂。"
        },
        {
            "标题": "寄吴文仲使君八首 其一",
            "作者": "胡应麟",
            "内容": "大纛飞扬驻草莱，孤查寂寞坐莓苔。花溪乍识元戎过，叶县争传令尹来。\n雾涌双龙呈玉匣，云驱六骥上瑶台。中原匠石凋零尽，敢向灵光惜赋才。"
        },
        {
            "标题": "送徐大司空还豫章时俞羡长挈家附公楼船南返",
            "作者": "胡应麟",
            "内容": "挂冠神武思飞扬，挥手浮云八座傍。剑拥霜华辞碣石，帆飞风色过浔阳。\n天高自鉴葵心赤，地近初逢菊蕊黄。漫逐羡门瀛海去，宗臣劳绩在明堂。"
        },
        {
            "标题": "布帆行寄徐使君",
            "作者": "胡应麟",
            "内容": "吾家大罗上，绝顶增城楼。醒逐东方生，窃桃瀛海头。\n罡风起八极，吹堕苍精虬。支机隔银汉，织女忘牵牛。\n男儿意气凌千秋，如椽十丈轻王侯。兰陵美酒三万斛，百觚一饮眠糟丘。\n吴娃越童两绰约，妆成累月弹箜篌。参差狂态发中座，不告妻子乘扁舟。\n山阴夜半六花绽，雪片纷纷堕高岸。戴家慵夫唤不应，载得西施若耶畔。\n五湖汎宅天茫茫，九疑合沓连高唐。巫娥握手呼宋玉，朝云暮雨啼英皇。\n北望宸居建章起，西笑长安兴难已。大江东下飞寒涛，南顾洪河疾流矢。\n乱山芒砀寻真龙，咄咄新丰亭长公。甘言鼎镬绐父老，弯弧反躬如逢蒙。\n谷城酹留侯，缅怀游赤松。胡颜教隆准，背约追重瞳。\n侵寻楚事去，垓下贪天功。时无轩辕帝，竖子皆英雄。\n乃知畴昔广武叹，步兵衡鉴悬秋空。丈夫白眼甘恸哭，忍将涸辙行途穷。\n彭城困阨古来有，踯躅徐卿望余久。尊前片诺肝胆倾，苦忆忘年竹林友。\n楼船一借张孝廉，勃窣犹堪事奔走。齐滕鲁卫遵遗墟，极目黄河蓟门柳。\n蹇驴蹩躠窥蓬莱，华阳碣石俱尘霾。道傍叱咤鲁句践，白虹怒吼昭王台。\n左掣雕龙右屠狗，乾坤嚄唶双青鞋。俗流惊怪颇欲杀，先生玩弄如庸孩。\n故园松菊渺何处，拂衣长啸吟归来。亲舍夷犹太行麓，抱膝躬耕事樵牧。\n长镵谷口时逍遥，点缀鱼虾伴麋鹿。石羊成队闲金华，丹崖翠壁流胡麻。\n支机却访鹊桥畔，寻源直驾昆崙槎。长洲宫阙闭荒苑，潮打空城秣陵晚。\n垆头谁问太白星，六代残碑吊苍藓。夕阳伫桃叶，双桨沿前溪。\n莫愁卢家妇，邀我长干西。临春结绮蔓狐兔，白门禾黍空高低。\n笑杀当时景阳井，三人贯索如连鸡。瓜步旌旗迥回合，灯火邗沟互明灭。\n珠帘十里歌吹浓，一派箫声广陵月。青楼宿紫薇，绣幕围罗衣。\n征夫念长路，明发临淮圻。使君弹指诧历岁，大纛高牙坐相慰。\n布帆不厌长康痴，安稳行人出徐沛。嗟余畏路频远游，羡汝急流真勇退。\n挂冠神武殊匆匆，黯淡乡心入鲈鲙。砍鲈鲙，匀秋霜，张锦席，浮沧浪。\n大姑迓客来南康，小姑送客过浔阳。武昌黄鹤为君下，阑干百尺摩青苍。\n买得秦人避秦地，夹堤红树回渔郎。拂衣偃息武陵洞，白云如絮萦轩窗。\n人生俯仰贵适意，筑宫冲漠朝羲皇。危亭四顾象纬列，九玄琼笈罗缥缃。\n噫吁使君卧岂得，绿野平泉漫营室。苍生四海唇嗷嗷，翘首经纶帝三锡。\n司空治水魍魉愁，太尉登坛鬼神泣。降生名世讵偶然，突兀麒麟候颜色。\n庙堂计日诹雄图，扫除日本平海隅。天吴窜迹海若徙，鸡林重译来长途。\n勋庸奕奕树彝鼎，飘然一苇还菰芦。三千行圆八百就，刀圭入口升蓬壶。\n此际胡生满谪籍，香案仍居玉皇侧。大鹏希有行相逢，浩荡扶摇骋八翼。\n营营下土同蜉蝣，天上宁知总旧识。蟠桃尽摘玄圃霞，烂漫瑶池醉千日。"
        },
        {
            "标题": "送邬子远还京口",
            "作者": "胡应麟",
            "内容": "倦索长安米，言寻旧鹤群。传家中宪业，负笈太玄文。\n客路樱桃雨，归帆杜若云。卜居何日事，携尔大江濆。"
        },
        {
            "标题": "夜宿黄季主对奕决赌金伯韶为点筹酣饮达曙题壁间",
            "作者": "胡应麟",
            "内容": "念汝能悬榻，令余忘忆家。香凝燕邸雾，烛袅汉宫霞。\n仄径眠孤鹤，虚檐集乱鸦。今宵橘中卧，极乐在天涯。"
        },
        {
            "标题": "夏日集古堂阅宋元诸名流画题十绝句 其六",
            "作者": "胡应麟",
            "内容": "深林四无人，徙倚白云坐。山风日暮来，吹我鹖冠堕。"
        },
        {
            "标题": "邯郸行",
            "作者": "胡应麟",
            "内容": "狭斜连锦里，垂柳夹香堤。绿绮千条润，青丝万树齐。\n玉鞭骑过马，金距斗回鸡。朝日红妆坐，流莺拂户啼。"
        },
        {
            "标题": "夏日集古堂阅宋元诸名流画题十绝句 其五",
            "作者": "胡应麟",
            "内容": "醉吟绿蓑底，孤舟系渔梁。不知沙头水，夜添三尺强。"
        },
        {
            "标题": "是夕阴霾无月诸子酣饮夜分而唐祝两生不至命小奚奏乐侑觞拈韵得中字即席赋",
            "作者": "胡应麟",
            "内容": "曳履南楼兴未终，胡床相对一尊同。霜飞玉宇秋将半，露湿瑶台夜正中。\n绕树参差飞倦鹊，衔芦嘹呖坠征鸿。更阑竞奏霓裳曲，谁唤嫦娥出海东。"
        },
        {
            "标题": "邯郸才人嫁为厮养卒妇二首 其一",
            "作者": "胡应麟",
            "内容": "乍辞鸾辂出，回望凤墀高。幸脱君王难，宁忘厮养劳。\n生轻惭比叶，命薄叹同蒿。尚异乌孙贵，穷毡配二毛。"
        },
        {
            "标题": "虔州歌送大中丞江公之南赣",
            "作者": "胡应麟",
            "内容": "东南海色何苍苍，旌旗夹岸澄清光。迢迢斧钺自天下，帝遣中丞巡朔方。\n铜符玉帐分千里，画甲雕鞍围绣绮。三军鼙鼓寂无声，万灶风烟晴不起。\n中丞自是河宿精，乍窥人世辞蓬瀛。流沙咫尺不可越，怒鞭海若驱长鲸。\n停车忽傍黄山麓，笑揖浮丘跨䨥鹿。晓逐霞光度赤城，暮餐云气离天目。\n胸中远思凌泬㵳，却来湖海称人豪。单词只语露肝胆，白日不动苍旻高。\n猿韬豹略多奇迹，早握兵符穷战术。八阵常翻鱼复图，千言自献龙门策。\n策名飞步登皇州，纷纷簪笔皆儒流。斗边夜啸䨥龙剑，天上春开五凤楼。\n贾生意气本英发，终军才调何颖脱。兵锋直欲款匈奴，尺组恒思絷南粤。\n华衮朱轩出未央，竹马壶浆迓道傍。已见褰裳临蓟野，还看赐服下南阳。\n再岁超迁左冯翊，凤凰神雀咸来集。声名从此播寰区，二省三台劳涉历。\n东南财赋日徬徨，一麾承诏来馀杭。唐代征输属刘晏，汉家平准羞弘羊。\n政成绩奏多清燕，越水吴山自游玩。酹酒初登武穆祠，飞书忽下明光殿。\n匆匆督府推贤臣，九重焕烂传丝纶。陇西黎庶望充国，河内军民嗟寇恂。\n虔州形势本四塞，渺渺川原开郡邑。波涛半蹴闽海青，瘴疠斜连惠潮黑。\n汀漳诸府列犬牙，纡萦四省藏千家。穷乡绝峒锁魑魅，深岩大泽盘龙蛇。\n庙堂抚髀思经济，时来崛起风尘际。三苗方略从便宜，九姓羌浑随节制。\n轩车杂遝送离觞，十月江城满路霜。大将楼船横浙水，元戎队伍出钱塘。\n钱塘浙水俱秋色，回首严陵瞻故国。白岳崚嶒带雨寒，苍岩兀突齐云立。\n云岩白岳望不停，番阳彭蠡江溟溟。千年滕阁迷丹嶂，万仞匡庐削翠屏。\n历历关河度章浦，缓辔停骖问风土。送客应过孺子亭，提兵却入中丞府。\n中丞号令何雄哉，指挥叱咤行风雷。将军列戍秦城远，壮士长歌汉壁开。\n建牙吹角观游猎，士气军声腾百粤。铁马骄嘶海月寒，雕戈乍举岩云裂。\n海月岩云壮品题，登坛横槊思清凄。慷慨宁论班定远，风流不减庾征西。\n缓带时时临绝域，纶巾羽扇何閒寂。骠骑空驰大漠烟，词人枉勒燕然石。\n崔巍铜柱镇封提，缥缈珠崖接五溪。分耕坐使阳春布，讲武俄看太白低。\n讲武分耕严纪律，泸夷永靖先零辑。主恩时赐鹔鹴袍，兵气潜消狐兔窟。\n津亭黄叶转纷纷，肠断骊驹不可闻。晚思苍茫盈落日，愁心悽切驻寒云。\n男儿意态元磊落，抗手何须怨离索。指日威名虎豹关，他时事业麒麟阁。\n雨露沾濡大海滨，溪山随处净烟尘。更令文字流荒服，行见衣冠入紫宸。"
        },
        {
            "标题": "夏日集古堂阅宋元诸名流画题十绝句 其四",
            "作者": "胡应麟",
            "内容": "芒鞋不觉远，目与归鸿遇。万壑无人声，天风起孤树。"
        },
        {
            "标题": "夏日集古堂阅宋元诸名流画题十绝句 其九",
            "作者": "胡应麟",
            "内容": "汀洲黄叶落，一望弥蒹葭。美人隔秋水，相忆空瑶华。"
        },
        {
            "标题": "秋夜长安邸中同叶叔明灯下酣饮至醉作时叶以闽中公务至",
            "作者": "胡应麟",
            "内容": "木叶纷纷堕翠苔，西山秋色半蓬莱。青灯载下陈蕃榻，浊酒频呼郭隗台。\n云暝帝城双凤宿，月残仙掌片鸿来。无嗟宦辙风尘下，历块行占上驷才。"
        },
        {
            "标题": "夏日集古堂阅宋元诸名流画题十绝句 其二",
            "作者": "胡应麟",
            "内容": "前途风色起，孤舟暂停泊。寒鸦不断飞，残晖在山阁。"
        },
        {
            "标题": "题李惟寅山房三十八咏 其七 涵虚阁",
            "作者": "胡应麟",
            "内容": "平湖千丈宽，中有涵虚阁。静夜时推窗，星辰四檐落。"
        },
        {
            "标题": "夏日集古堂阅宋元诸名流画题十绝句 其八",
            "作者": "胡应麟",
            "内容": "散发孤峰顶，去天不盈尺。四顾中原空，悠然独扪虱。"
        },
        {
            "标题": "夏日集古堂阅宋元诸名流画题十绝句 其十",
            "作者": "胡应麟",
            "内容": "前村风月好，杖藜时不厌。一径豆花明，数家松叶暗。"
        },
        {
            "标题": "秋日送人之彭城",
            "作者": "胡应麟",
            "内容": "柴门乔木下，送汝一含杯。大泽秋声早，长河曙色开。\n阴风韩信庙，紫雾汉王台。后夜芒山气，谁寻吊古才。"
        },
        {
            "标题": "邯郸才人嫁为厮养卒妇二首 其二",
            "作者": "胡应麟",
            "内容": "新恩偕伉俪，旧宠易累囚。饮恨辞金屋，含悽下玉楼。\n鸠巢元鹊憩，鱼服暂龙游。不见平阳婿，次且择卫侯。"
        },
        {
            "标题": "送王中叔比部北上二首 其一",
            "作者": "胡应麟",
            "内容": "乍拥三秋楫，言乘八月涛。日华仙掌近，云色帝城高。\n狱底占龙气，池头忆凤毛。羡他词赋客，强半在西曹。"
        },
        {
            "标题": "花朝思伯邀同诸子集李氏园亭",
            "作者": "胡应麟",
            "内容": "绿野晴开一径斜，夕阳联骑到山家。绨袍乍拥梁园雪，綵笔先飘汉殿霞。\n大麓春阴回远树，高城霜色堕清笳。看花剩有刘郎兴，十载长安鬓欲华。"
        },
        {
            "标题": "行路难二首 其二",
            "作者": "胡应麟",
            "内容": "君不见原上草，一夜霜飞净于扫。君不见园中花，一朝风荡随泥沙。\n男儿快意在行乐，何用营营逐飞藿。白日苦短秉烛游，玉碗淋漓恣斟酌。\n人心对面隔九疑，行路之难君所知。速来就我饮斗酒，倏忽华颠壮夫丑。"
        },
        {
            "标题": "寄吴门四子诗 其四 王茂才世周",
            "作者": "胡应麟",
            "内容": "艺士工浮儇，末俗寡淳质。自与王郎游，恍入华胥国。\n锦里馀角巾，临邛有立壁。一诵次公言，千秋白虹泣。"
        },
        {
            "标题": "夜同方吴两生集汪士能宅留宿作新都豪士歌",
            "作者": "胡应麟",
            "内容": "君不见新都侠客汪士能，意气磊落形骸真。须髯如戟鬓如猬，泰山一掷轻千钧。\n大腹便便亦何有，半生但贮宜城酒。日倒青莲三百杯，家藏白堕五千斗。\n暮春三月日颇长，杏花半落梅子黄。先生白眼空四海，却来岩市登君堂。\n堂上吴生宛如玉，座右方生迥超俗。博山炉中沉水香，玳瑁玻璃照"
        },
        {
            "标题": "董生行赠中秘董体仁",
            "作者": "胡应麟",
            "内容": "远游昔登梁父巅，天门突兀摩苍烟。秦碑汉碣半寥落，万家封禅俱茫然。\n忆从苍颉制文字，六书灿烂星辰悬。八百年来阳冰死，邕斯体制谁其传。\n董生今年政三十，曳裾笑指长安日。论心遇我游侠场，意气翩翩指金石。\n自言家住沧海东，曾入禹穴探奇踪。门外寒山挂苍玉，青天削出䨥芙蓉。\n朅来挟瑟齐门老，客子形容半枯槁。黄金台馆天茫茫，系筑悲歌和穷鸟。\n兴到长镌石鼓文，快剑长戟秋森森。突兀虬龙起幽壑，翱翔鸾鹄回高林。\n金薤琳琅遍筐箧，螺画虫书互惊绝。白石烟销苔藓凝，寒云海冻珊瑚裂。\n年来徵仲数八分，长沙小篆称通神。生也雕虫不自惜，往往制作追前人。\n偏傍颇肖韩择木，风格时兼蔡有邻。十载都门困旅食，短衣匹马随风尘。\n吁嗟董生何仆仆，归去犹堪友麋鹿。携尊傍我吴山麓，饱看秋潮落天目。"
        },
        {
            "标题": "置酒篇",
            "作者": "胡应麟",
            "内容": "端居观大运，去日常苦多。幸有盈尊酒，宾朋各来过。\n佳人出后房，被服绮与罗。纤腰斗妙舞，皓齿扬清歌。\n轻飙荡浮云，华星烂明河。好鸟鸣高枝，文鱼翔素波。\n百年若朝露，白日驰山阿。乐哉今日宴，不饮复如何。"
        },
        {
            "标题": "题林孝廉园池四绝 其三 清涟馆",
            "作者": "胡应麟",
            "内容": "古桧崚崚映夹池，虚亭十尺锁涟漪。朝来载酒谁相过，正值扬云赋就时。"
        },
        {
            "标题": "集张仲立馆中同胡孟韬赋",
            "作者": "胡应麟",
            "内容": "世事真鸡肋，吾侪日蟹螯。撩人偏笋蕨，作客又樱桃。\n业岂穷来擅，名应醉里逃。相看聊起色，毋拟曲江涛。"
        },
        {
            "标题": "送郭广文之南康",
            "作者": "胡应麟",
            "内容": "射策时方弃，明经路未穷。衙斋飞瀑底，驿路乱山中。\n赤叶明枫树，黄花绽菊丛。琵琶亭上雨，秋色正连空。"
        },
        {
            "标题": "高凉桥晚憩望新月作",
            "作者": "胡应麟",
            "内容": "入山路不迷，出岫兴弥远。平桥带流水，乔木数家晚。\n湖头雨初歇，沙际尘尚软。彩云笼大堤，新月吐层巘。\n金银耀梵刹，珠翠竞雕辇。馥馥红蕖开，靡靡绿萍敛。\n改席临菰蒲，携壶就葭菼。吴歌起难遏，越调和仍缓。\n把臂无求羊，同怀有嵇阮。历落摧雄心，凭陵豁醉眼。\n朱颜稍沦谢，白发且荏苒。人生贵适志，对景聊引满。"
        },
        {
            "标题": "读国初四君遗集 其四 胡教授仲申",
            "作者": "胡应麟",
            "内容": "才贤萃吾婺，仲子维吾宗。双溪濯蘅杜，三洞扪芙蓉。\n霜蹄絷百里，天门恨九重。寥寥信安集，一脔窥良工。"
        },
        {
            "标题": "与众宾游城西园亭作二首 其一",
            "作者": "胡应麟",
            "内容": "端居俟时命，日暮寡所欢。眷言写忧思，散步游西园。\n西园一何丽，薜荔交崇垣。飞甍带层阁，曲榭临回轩。\n丹霞吐岩岫，白云冠林峦。灼灼芙蓉披，瀼瀼白露漙。\n游鱼跃清波，好鸟鸣树端。感兹动植情，悟彼节候迁。\n百年亦瞬息，金石畴能坚。念当命我友，肃驾开华筵。\n悠然迟心赏，寓目双飞翰。"
        },
        {
            "标题": "与众宾游城西园亭作二首 其二",
            "作者": "胡应麟",
            "内容": "嘉宾既咸集，徒御何辉煌。逶迤度飞观，置酒临回塘。\n长渠激芳流，曲岸披丛篁。齐瑟列前楹，秦筝鸣后堂。\n燕姬发皓齿，越女呈红妆。清音振林木，妙舞协宫商。\n觥筹互交错，四座咸慨慷。夜阑更秉烛，雕辇随风翔。\n明月出云间，列宿正纵横。四序忽若驰，行乐安可长。\n申章纪良晤，无为歌太康。"
        },
        {
            "标题": "临淮史夫人挽章四首 其一",
            "作者": "胡应麟",
            "内容": "令族姬姜并，贤声孟卫流。贵从周太保，体敌汉诸侯。\n宝匣飞鸾镜，琼箫咽凤楼。预知陶氏冢，新兆卜眠牛。"
        },
        {
            "标题": "题朱光禄园中杂景十首 其五 雨花庵",
            "作者": "胡应麟",
            "内容": "手持净名经，高座挥玉麈。长爪何铮铮，庵头遍花雨。"
        },
        {
            "标题": "秋夜同惟敬诸子集刘观察园亭分得高字",
            "作者": "胡应麟",
            "内容": "一尊三径掩蓬蒿，词客相看尽綵毫。华馆乍停鹦鹉曲，青藜遥识凤凰毛。\n天垂阊阖繁星转，霜满楼台夜月高。十载梁园幽兴在，不妨寒色上绨袍。"
        },
        {
            "标题": "读唐明府奇樟公传作",
            "作者": "胡应麟",
            "内容": "亭亭苍盖立莓苔，彩笔偏宜太史裁。四海竞传枯树赋，千林重睹大椿材。\n低枝乍挟虬龙动，老干遥惊鸑鷟来。见说三珠瀛岛上，可辞飞舄向蓬莱。"
        },
        {
            "标题": "秋日高正父邀同汪公干苏叔大游天宁禅寺",
            "作者": "胡应麟",
            "内容": "玉栱璇题照画廊，珠扉银钥护禅堂。青狮蹑雾游天帝，白象拿云坐法王。\n树老菩提双刹在，花残优钵一灯长。前身我亦庞居士，倘许先登七佛航。"
        },
        {
            "标题": "雪中同王明府蔡仪曹集恒叔囧卿宅",
            "作者": "胡应麟",
            "内容": "缥缈关河冻欲含，灞桥吟兴正骖驔。千门雪照梁园赋，万古天空碣石谈。\n柳絮楼台迷塞北，梅花篱落认江南。相逢尽是朱弦客，一奏阳春意未惭。"
        },
        {
            "标题": "送王永叔入都四首 其四",
            "作者": "胡应麟",
            "内容": "把袂钱塘又别筵，升沈往事一潸然。公车贾傅仝游日，帝里班生独上年。\n握麈何天非碣石，抽毫无地不甘泉。亦知疏草焚难尽，谏猎书成太史传。"
        },
        {
            "标题": "送右辖吴公擢左山西",
            "作者": "胡应麟",
            "内容": "并门遥望思如何，缥缈棠阴十郡多。卤簿北风辞粤峤，楼船西日渡汾河。\n青萍谒帝龙光近，彩笔怀人雁字过。上考吴公元第一，题诗能到旧烟萝。"
        },
        {
            "标题": "李本建招集薛馆薛于弧矢最精挟弹尤称绝技是日纵观许为李作长歌赠薛先赋此篇",
            "作者": "胡应麟",
            "内容": "曾伴天孙侍玉宸，偷从太白下峨岷。惊看绝代无双质，解道登坛第一人。\n翠袖弯弧长贯月，青丝驰辔不飞尘。亦知八斗才华绝，能复抽毫赋洛神。"
        },
        {
            "标题": "夜同俞蔡二子集杨茂才馆",
            "作者": "胡应麟",
            "内容": "一尊岐路暂追扳，词客相逢鬓已斑。海内诗名谁白雪，人间愁色共青山。\n浮云西北孤帆迥，明月东南万垒閒。道是子云幽兴在，不妨频夜扣玄关。"
        },
        {
            "标题": "叶太孺人挽章六首 其六",
            "作者": "胡应麟",
            "内容": "何来三鸟使，相逐绛台傍。夜月残西岛，晨霜浸北堂。\n丛兰芳独远，寸草恨空长。尚忆飞云起，停车望太行。"
        },
        {
            "标题": "过沈材叔留卧斋中作",
            "作者": "胡应麟",
            "内容": "华亭疏雨过，小阁乱云流。榻为延徐下，船因问戴留。\n春光回枕簟，寒色驻衾裯。十日犹能客，从君笑薄游。"
        },
        {
            "标题": "将游新安叶明府传送人舟即席赋谢二绝 其一",
            "作者": "胡应麟",
            "内容": "竹箭春江二月流，桃花红映木兰舟。聊因叶县神明宰，一借仙凫瀫水头。"
        },
        {
            "标题": "送郭尉之河南即席赋",
            "作者": "胡应麟",
            "内容": "潋滟芙蓉幕，君权一尉行。官衙漳水岸，帝苑洛阳城。\n宝剑冲星发，银筝抱月鸣。黄花蓟门市，满掬照离情。"
        },
        {
            "标题": "将游新安叶明府传送人舟即席赋谢二绝 其二",
            "作者": "胡应麟",
            "内容": "宁国新都一水间，朝游白岳暮黄山。乘风坐啸天门上，遥指双凫入汉关。"
        },
        {
            "标题": "寄邺中王孙灌父时约余为嵩少之游",
            "作者": "胡应麟",
            "内容": "昔我年少思远游，飞行八极寻浮丘。梦寐三花映绝壁，昆崙倒挂黄河流。\n主人况有淮南术，要我峰头鍊金液。石林万仞扫空翠，念载无人白云湿。\n亭亭孤鹤来缑山，王乔有约予当还。今年曳杖定偕汝，三十六峰秋月圆。"
        },
        {
            "标题": "安二席上重听轻红歌作",
            "作者": "胡应麟",
            "内容": "深夜西林棹雪过，一尊其奈故人何。宁辞大白千钟醉，饱听轻红百遍歌。"
        },
        {
            "标题": "斋中绘五岳为图称卧游焉各系以诗 其二 衡山",
            "作者": "胡应麟",
            "内容": "拄杖飞萝上百盘，狂吹玉笛和青鸾。回看月色千岩吐，不道峰头是广寒。"
        },
        {
            "标题": "席上送童子鸣游衡山得踪字",
            "作者": "胡应麟",
            "内容": "蹑蹻初寻七十峰，乱山秋色傍行踪。中天翠削芙蓉秀，绝障青含薜荔重。\n金检自探神禹策，丹台谁辨祝融封。登临忆尔层云上，杖底千岩落暮钟。"
        },
        {
            "标题": "千秋阁四首为司马汪公赋阁在千秋里中 其二",
            "作者": "胡应麟",
            "内容": "缥缈飞楼大谷傍，雕题遥接海云长。中原雪色高黄阜，太乙星精下紫阳。\n五柳庄前蓬作户，百花潭上草为堂。却思香案紬书日，十二楼头侍玉皇。"
        },
        {
            "标题": "次公携酒招游弇园山池登缥缈楼二首 其二",
            "作者": "胡应麟",
            "内容": "层台飞观曲相连，彷佛丹梯象外悬。半壁霞生林屋底，八窗云起洞庭前。\n鼋鼍岸坼藏山夜，乌鹊桥成叠石年。醉望玉楼天尺五，帝阍谁召笔如椽。"
        },
        {
            "标题": "千秋阁四首为司马汪公赋阁在千秋里中 其三",
            "作者": "胡应麟",
            "内容": "紫气青都属望来，荧皇飞搆入崔嵬。玄龟左右图书出，翠鹫东西法象回。\n草就滕王千客避，藜然天禄万灵陪。莫誇名姓麒麟上，别擅乾坤在草莱。"
        },
        {
            "标题": "少傅赵公斋头烹供虎丘新茗适侯家以紫牡丹至清香艳色应接不遑即席二首 其二",
            "作者": "胡应麟",
            "内容": "楼头红日近扶桑，乳燕参差入画梁。雪乳乍分卢处士，天香元属魏平章。\n移来上苑非金谷，烹处中泠是玉堂。莫便清风生两腋，联翩倾国在明光。"
        },
        {
            "标题": "少傅赵公斋头烹供虎丘新茗适侯家以紫牡丹至清香艳色应接不遑即席二首 其一",
            "作者": "胡应麟",
            "内容": "杨花飘落遍天涯，十二雕阑散曙鸦。玉盌坐邀阳羡月，金盘驰送洛城霞。\n清香恍坠幽人席，艳色偏归上相家。入梦故园红紫遍，千峰寒瀑漱灵芽。"
        },
        {
            "标题": "千秋阁四首为司马汪公赋阁在千秋里中 其一",
            "作者": "胡应麟",
            "内容": "伟阁嵯峨北斗前，千秋谁擅笔如椽。窗中玄草云霞入，座上青藜日月悬。\n中令才华惭绿野，右丞名理让蓝田。惟应太史书成日，突兀龙门四海传。"
        },
        {
            "标题": "千秋阁四首为司马汪公赋阁在千秋里中 其四",
            "作者": "胡应麟",
            "内容": "湖海飘然一敝裘，纵横豪气未全酬。闲凭司马千秋阁，绝胜元龙百尺楼。\n座里风云回客傲，壶中天地纵神游。宁知文举双眸白，大有忘年在黑头。"
        },
        {
            "标题": "次公携酒招游弇园山池登缥缈楼二首 其一",
            "作者": "胡应麟",
            "内容": "缥缈飞楼逼汉开，河山四望转崔嵬。石驱瀛海千峰立，池划昆明万岛回。\n曳杖星辰干帝座，吹笙云雾绕仙台。莫言缑岭堪忘世，指点遥天鹤驭来。"
        },
        {
            "标题": "夜遇蔡弘父馆中呼卢戏赠时蔡将买妾长安",
            "作者": "胡应麟",
            "内容": "屈指新丰散酒徒，长灯明月暂呼卢。关东意气惭吴质，洛下风流羡蔡谟。\n翠缕同心金是屋，青丝垂手玉为壶。曲江花事输年少，一载婵娟向五湖。"
        },
        {
            "标题": "仲秋十四夜同诸子携觞登一览亭玩月作",
            "作者": "胡应麟",
            "内容": "秋高桂华满，夜静兰膏歇。素影流长空，寒光浸天阙。\n孤城白露下，万户凉飙发。置酒临高台，长歌对佳节。\n忆别蓬莱宫，回首三千劫。蹉跎落风尘，荏苒见华发。\n举杯属嫦娥，乞我长生诀。乘云朝太清，飞步还紫闼。\n自按霓裳操，重翻羽衣阕。愧彼尘世人，徘徊望圆缺。"
        },
        {
            "标题": "送汪生归大鄣",
            "作者": "胡应麟",
            "内容": "客邸怅离群，连天木叶闻。囊琴凄鹤调，匣剑隐龙纹。\n野冻黄河雪，山昏白岳云。严陵吾旧宅，一讯孔圭文。"
        },
        {
            "标题": "霞林樵隐歌为梁太学赋",
            "作者": "胡应麟",
            "内容": "七闽孕奇秀，秀出壶公山。壶公悬壶住绝顶，云霞万叠供朝飧。\n玉宇琼楼架天末，翠葆丹旂互明灭。高寒可望不可亲，一片晴光堕林樾。\n林中大隐梁伯鸾，飞身直上凌崭岩。苍精之龙不肯佩，却从杜甫歌长镵。\n长镵朝持柄白木，伐木丁丁向空谷。竦身乍可亲猿猱，跂足时堪友麋鹿。\n峰回岫转兴不穷，壶公绝顶寻壶公。高霞万叠餐不尽，担头五色纷葱茏。\n荷担归来石床畔，两腋风生体轻健。金茎底事月底寻，石髓无劳洞中玩。\n君不见赤城之下吾所庐，霞标突兀千仞馀。兴公丽赋久埋没，桃花流水空踟蹰。\n又不见武夷之蹊君咫尺，霞幔为亭驻征跸。天孙懒织云锦裳，邂逅梯仙竟谁识。\n愿君大隐留人间，长林筑室三千年。春来倘挟汝南费，一筇历探壶中天。"
        },
        {
            "标题": "同黄生过方生仲闇适沙棠入湖曲因寄声留棹子夜同醉狭斜中 其二",
            "作者": "胡应麟",
            "内容": "缥缈寒光石磴幽，佳人无赖木兰舟。青帆莫便乘风去，子夜钱塘载莫愁。"
        },
        {
            "标题": "后西湖十咏 其一 湖心亭",
            "作者": "胡应麟",
            "内容": "万顷寒波荡瀫纹，朱帘十二挂絪缊。阑干尽压鱼龙窟，箫鼓长惊雁鹜群。\n山色四围晴拥雾，湖光八面夜飞云。中流好是西施宅，早晚鸱夷挈画裙。"
        },
        {
            "标题": "同黄生过方生仲闇适沙棠入湖曲因寄声留棹子夜同醉狭斜中 其一",
            "作者": "胡应麟",
            "内容": "天际楼台挂碧空，芙蓉十里褪残红。岳王祠畔狂歌发，何限湖山夕照中。"
        },
        {
            "标题": "送孟韬之沅中",
            "作者": "胡应麟",
            "内容": "东风帆色潞河瀍，无赖杨花舞别筵。龙剑未收丰狱底，鲛珠犹泣洞庭前。\n千人漫拟酬春雪，一士何妨守太玄。此去长沙应计日，受釐明主在甘泉。"
        },
        {
            "标题": "答李惟寅病中见寄",
            "作者": "胡应麟",
            "内容": "岂是趋朝懒，风尘损壮颜。闭门芳草合，高枕白云闲。\n柳色溪南棹，莺声郭外山。遥怜作赋客，魂梦屡跻扳。"
        },
        {
            "标题": "出山投华严寺夜宿晨起游吕公洞曩同惟敬题名老衲炊黄梁作供忆邯郸枕上事怃然久之",
            "作者": "胡应麟",
            "内容": "夜宿华严堂，晨探吕公洞。悬梯喷飞雪，流泉伏螮蝀。\n星流坠幽壑，俯视势若动。僧房云作关，禅宇石为栋。\n雷轰苍崖裂，雾压翠峦重。老衲炊黄梁，停午具清供。\n毋疑邯郸生，至人久无梦。"
        },
        {
            "标题": "紫骅骝",
            "作者": "胡应麟",
            "内容": "蹀躞天闲骑，曾从大宛来。悬金当骏市，喷玉过龙堆。\n伏枥心元壮，鸣鞭气不回。何辞万里道，逐北向轮台。"
        },
        {
            "标题": "拟汉郊祀歌十九首 其十五 华烨烨",
            "作者": "胡应麟",
            "内容": "华烨烨，黍载馨。延庶旄，驻翠旌。神之来，七圣俱。虹为马，蜺为车。\n神之来，百灵萃。风为裳，水为佩。神之来，荐嘉豆。八珍辐，众芳辏。\n神之来，肆长筵。雷大鼓，鸣钧天。何以休，神之留。赤凤至，黄麟游。\n何以豫，神将遇。庆云见，甘雨澍。蹻鹿卢，綦星辰。佐昊穹，佑下民。\n酌斗杓，和沆瀣。揄长蛾，拥幼艾。日驰精，月扬光。烂昭昭，乐未央。\n昆崙墟，瀛海澨。以余归，浩无际。"
        },
        {
            "标题": "中丞滕师入越赋贺",
            "作者": "胡应麟",
            "内容": "十万貔貅候羽旗，登坛横槊赋成时。频年汉阙丝纶下，此日辕门号令驰。\n大海潮生强弩合，平湖波煖画船移。丹青第一麒麟上，肯数班侯骨相奇。"
        },
        {
            "标题": "同吴允兆登赵文学环翠亭时梅雨大作谈棋竟暮",
            "作者": "胡应麟",
            "内容": "危亭高峙越江湄，城郭千家暮霭移。北海声华闻异代，西京才藻见同时。\n雄风却暑离山径，骤雨催凉到石池。最是辟疆豪兴发，一枰花影度敲棋。"
        },
        {
            "标题": "欢闻变歌二首 其一",
            "作者": "胡应麟",
            "内容": "青梅绕树头，若个不作酸。君行有两意，莫恋故所欢。"
        },
        {
            "标题": "欢闻变歌二首 其二",
            "作者": "胡应麟",
            "内容": "十月芙蓉花，九月杨柳树。那得男儿心，长若初相遇。"
        },
        {
            "标题": "黄鹄歌二首 其二",
            "作者": "胡应麟",
            "内容": "黄鹄参天飞，九万忽如驰。当时戢羽翼，燕雀那得知。"
        },
        {
            "标题": "黄鹄歌二首 其一",
            "作者": "胡应麟",
            "内容": "黄鹄参天飞，高高上寥廓。游戏青云中，那能顾燕雀。"
        },
        {
            "标题": "寿叶母赵太孺人诗",
            "作者": "胡应麟",
            "内容": "紫气沧溟日夜悬，玉冠琼帔照华筵。谁将黄鹄歌中事，尽入青鸾诏里传。\n南岳霞光雕辇外，东陵云色画堂前。桃花万树瑶池熟，好是仙郎作令年。"
        },
        {
            "标题": "送苏君禹观察之岭右八首 其二",
            "作者": "胡应麟",
            "内容": "极目遐荒共黯然，苍梧何处问楼船。天穷象郡千峰外，地隐龙城六洞前。\n飞诏金门频计日，传书铜柱易经年。无劳更阅河东记，海色黄溪昼夜悬。"
        },
        {
            "标题": "题叶太学会心处",
            "作者": "胡应麟",
            "内容": "四面青山护草堂，芙蓉万朵浴银塘。黄庭一卷焚香罢，散发胡床坐晚凉。"
        },
        {
            "标题": "题赵千里真逸图歌",
            "作者": "胡应麟",
            "内容": "吴郎示我真逸图，生绡半幅云雾裂。高堂挂之夏六月，飒飒寒风堕林叶。\n纵横乱瀑坠高崦，千峰万峰路明灭。峰回路转天欲尽，似有孤亭架木末。\n其下巨石盘长松，枫丹栗黄秋事浓。松间讲易三两翁，秦时四皓须眉同。\n一翁击阮一坐啸，其一恍似东园公。斟酌兹图定谁笔，神品铮铮世无匹。\n细看树石用勾法，人道王维字摩诘。或言近出赵千里，往往抽毫弄金碧。\n呜呼王赵不可作，纵复天工繄谁识。须臾暝色来朱栏，耳边潏潏来飞泉。\n吾将追逐黄与绮，坐占孤亭号角里。"
        },
        {
            "标题": "维摩庵又翠岩最幽绝处科头独坐万籁澄寂殆不复知有人间世因与山灵约异日者毕婚嫁愿携一钵安息此中",
            "作者": "胡应麟",
            "内容": "万峰人声绝，萝磴恣攀陟。楼台跨深崦，尽纳众山色。\n大地纷金银，遥天挂丹碧。禅关面重壑，窈窕开丈室。\n科头挟书坐，如面达摩壁。五蕴穷真如，六根断情识。\n将因抱华严，住此阿閦国。他年号居士，说法嗣摩诘。"
        },
        {
            "标题": "同陈子卿胡瀫元集黄茂才馆茅生击鼓侑觞席上戏题",
            "作者": "胡应麟",
            "内容": "旅鬓萧然越客踪，故人文酒暂从容。风霜骤击渔阳鼓，云雾深藏碣石钟。\n春尽短衣残薜荔，夜阑长铗笑芙蓉。朝来曲水堪沈饮，何处桃花问旧峰。"
        },
        {
            "标题": "大中丞万公伯修以出塞百咏湟中经略诸牍见贻卒业寄怀十六韵时万公复有塞上之行",
            "作者": "胡应麟",
            "内容": "独坐中丞幕，雄飞国士场。双雕白羽箭，万骑绿沉枪。\n筹筴金城擅，韬钤玉垒扬。举天依大树，略地到扶桑。\n积甲阴山下，投鞭瀚海傍。受降来紫塞，归附半青羌。\n属国赓酬丽，中军叙致详。邮筒驰百韵，竿牍报千章。\n吐握追公旦，吹嘘接孟尝。词流倾陆谢，赋客聚班张。\n玉屑霏盈坐，金钗俨作行。南楼谈未彻，北府宴频张。\n筚篥驱前部，琵琶醉后堂。珠帘宵坠月，画戟昼凝霜。\n相貌图高阁，勋庸勒太常。煌煌三锡命，铁券下明光。"
        },
        {
            "标题": "中秋先一夕同吴允兆周元父集宋西宁园亭玩月申旦即席分赋得郊字",
            "作者": "胡应麟",
            "内容": "秋半园林易水郊，郇厨频出大官殽。茅堂一叶霜华下，桂殿千花月色交。\n极目蟾蜍初展镜，惊心乌鹊未安巢。清光傥为侯门驻，后夜重携上客敲。"
        },
        {
            "标题": "长至后三日幼于斋头对菊同张使君陈文学周山人陆孝廉即席分赋得寒字",
            "作者": "胡应麟",
            "内容": "节已过长至，花犹耐早寒。似忻彭泽采，偏称汨罗餐。\n袅袅团霜砌，亭亭立露盘。何当撷千朵，烂醉赤栏干。"
        },
        {
            "标题": "挽王元美先生二百四十韵",
            "作者": "胡应麟",
            "内容": "泰岱崩颓日，乾坤混阖年。共惊梁木坏，谁拥劫灰然。\n北极悲遗老，东吴泣大贤。八荒情惨怛，九域涕沦涟。\n讣达鸡林外，神游鹿苑前。青牛应独跨，赤鲤讵同还。\n忆昔嘉隆运，重看间气联。星移严子濑，岳降洞庭巅。\n花甲庚寅兆，蓬弧戊子悬。贞元逢五百，盛美冠三千。\n奕叶龙为种，苞苻凤集肩。脩眉扬八彩，异骨耸双颧。\n毁齿惊闾族，垂髫诧里廛。应声题宝铗，唾手拾青钱。\n玉陛晨宣唱，琼林昼锡筵。茏葱韦曲雾，摇曳杜陵烟。\n柳岸青丝盒，桃堤赤玉鞭。墨花浮太液，囊草动甘泉。\n东壁呈辉耀，西曹得静便。锐情三古上，矢志百王先。\n尽却区中累，全收物外权。词林勤斲削，艺苑恣腾骞。\n正始追遗躅，开元继绝綖。抟空孤翼上，历块众蹄竣。\n历下论心最，新都托分坚。宗吴偕骏发，余李并蝉连。\n南海携公实，西堂对惠连。张公江海契，徐子庙堂缘。\n社自簪绅合，门仍韦布延。伶俜嘘谢叟，羁絷脱卢楩。\n结侣摐金石，同心叶筦县。虹光摇海岳，雪色被幽燕。\n入穴雏探虎，登坛耳握犍。遐踪恢孝武，陋习起成宣。\n嶓冢千江派，昆崙万谷泉。五经凭发笥，六艺浩忘筌。\n大笔笼檀左，雄章轧孟迁。漆园饶采掇，郑圃纵渔畋。\n颂发商周蕴，诗紬汉魏诠。中郎同丽尔，都尉共超然。\n八斗虚高第，三闾实冗员。兴深陶栗里，情逸谢临川。\n叙述卑平子，铺张狭孟坚。灵光霞映桷，景福雾盈櫋。\n只字摩穹壤，单辞耀幅"
        },
        {
            "标题": "即席再赋得台字",
            "作者": "胡应麟",
            "内容": "百转长廊入翠台，不知身世近蓬莱。当门渌水流金谷，绕座青山挂玉台。\n旧主人非吴下客，新郎君是洛阳才。琼筵咫尺春光到，深夜狂歌落早梅。"
        },
        {
            "标题": "明日泛舟湖上王仲升以公事先行即席再赋",
            "作者": "胡应麟",
            "内容": "牙樯秋霁喜同登，极目长天暮霭凝。月色正浮三翼舸，星芒如彻九微灯。\n汀洲曲折沿芳草，岛屿萦洄出乱藤。投辖乍堪消永夜，双凫宁畏简书徵。"
        },
        {
            "标题": "送陈广文自上海迁池州",
            "作者": "胡应麟",
            "内容": "乍夺唐宫锦，仍浮汉使槎。岸枫霜染叶，篱菊雨催花。\n地坼行三泖，天穷望九华。异时窥绛帐，问字几侯芭。"
        },
        {
            "标题": "泊姑苏寄吴文仲",
            "作者": "胡应麟",
            "内容": "寂寞寒山寺，钟声只自听。高云随去舄，夜雪到空舲。\n竹色谁分座，花香独扣扃。太湖峰七十，历历傍愁青。"
        },
        {
            "标题": "邓远游以八章见赠推挹过当奉报二诗 其一",
            "作者": "胡应麟",
            "内容": "有美青云客，才华蔚邓林。中原驰捷足，上国缔同心。\n磊落千言赋，飞扬七步吟。寥寥燕市筑，一击为知音。"
        },
        {
            "标题": "邓远游以八章见赠推挹过当奉报二诗 其二",
            "作者": "胡应麟",
            "内容": "屈指词场彦，翩翩意未降。过江原第一，华国定无双。\n稍结名流袜，终搴上将"
        },
        {
            "标题": "寄李本宁督学二首 其一",
            "作者": "胡应麟",
            "内容": "自失华阳社，长怀渭水滨。传闻秦博士，犹借汉词臣。\n弦诵千花色，襜帷万柳尘。若过中垒宅，藜火定谁亲。"
        },
        {
            "标题": "寄李本宁督学二首 其二",
            "作者": "胡应麟",
            "内容": "闻道三秦使，烟花夹道看。天高扪太华，日近倚长安。\n散吏趋经幄，诸生侍讲坛。上林应有赋，时寄五云端。"
        },
        {
            "标题": "江右嵬父佳父二王孙以书翰见贻赋此寄赠",
            "作者": "胡应麟",
            "内容": "紫气丰城望不穷，雌雄龙剑拂长空。持觞并入莲花社，卜筑同依桂树丛。\n天际碧云回锦字，石边流水傍丝桐。青帆咫尺堪乘兴，为借浔阳一夜风。"
        },
        {
            "标题": "寄欧太史用孺曾内史明吾",
            "作者": "胡应麟",
            "内容": "双飞龙剑隔天涯，五夜干将映莫邪。客自西清传起草，人谁东阁代宣麻。\n参差玉佩联清汉，突兀金茎驻彩霞。回首长安犹尺五，不堪魂梦到霜笳。"
        },
        {
            "标题": "寄吴门四子诗 其二 王山人承父",
            "作者": "胡应麟",
            "内容": "东吴菰芦中，乃有如此人。形骸若象罔，富贵轻浮云。\n含毫役万汇，混迹游风尘。笑我何太拙，白首攻玄文。"
        },
        {
            "标题": "寄题王明府湘山别墅",
            "作者": "胡应麟",
            "内容": "拙宦频年鬓色侵，归来松菊渐成林。河阳小试栽花技，彭泽宁忘爱秫心。\n赐履尚方曾易识，挂冠神武定难寻。名驹正接天闲步，可恋湘山入处深。"
        },
        {
            "标题": "送唐刺史之洛中",
            "作者": "胡应麟",
            "内容": "分符新命下明光，坐拥单车赴洛阳。六载风期悬梦寐，一时声价动循良。\n先春苑雪飘行盖，薄暮嵩云到讼堂。绝顶三花寻少室，何人相对话胡郎。"
        },
        {
            "标题": "奉寄王江州六首 其二",
            "作者": "胡应麟",
            "内容": "棨戟开雄镇，旌旗列上游。猿声千嶂色，雁影万峰秋。\n散怢聊公事，褰帷即胜游。祗应明月夜，长啸庾公楼。"
        },
        {
            "标题": "寄欧桢伯水部",
            "作者": "胡应麟",
            "内容": "明时大隐谪仙来，紫气千门建业开。几夜独吟鳷鹊观，何人同上凤凰台。\n杨花拂雪垆头卧，桃叶乘潮渡口来。莫问罗浮峰四百，一官原合近蓬莱。"
        },
        {
            "标题": "奉寄王江州六首 其五",
            "作者": "胡应麟",
            "内容": "但觉官曹胜，宁知吏牍饶。白云匡岭树，红日海门潮。\n酒送陶公醉，诗酬谢客招。那能望乡日，不过虎溪桥。"
        },
        {
            "标题": "问欧桢伯讣八韵",
            "作者": "胡应麟",
            "内容": "尚忆黄冠岁，扁舟向若耶。青牛埋紫气，白鹤隐朱霞。\n剑合延津畔，竿留渭水涯。翻飞神武阙，寂寞广文衙。\n逸驾开元逝，鸿裁正始遐。高原腾雉兔，大泽返龙蛇。\n庾岭梅空折，罗浮桂漫芽。惟应蒿里月，夜夜惨霜笳。"
        },
        {
            "标题": "奉寄王江州六首 其六",
            "作者": "胡应麟",
            "内容": "飞动征西节，分违蓟北盟。词人空碣石，才子暂江城。\n綵笔千秋价，绨袍一代情。向来挥手地，忍忆去帆平。"
        },
        {
            "标题": "奉寄王江州六首 其四",
            "作者": "胡应麟",
            "内容": "极目登高处，淹留汉大夫。万家南斗近，千里北辰孤。\n虎豹分流徙，鱼龙夹岸呼。可容王勃赋，今古擅洪都。"
        },
        {
            "标题": "奉寄王江州六首 其一",
            "作者": "胡应麟",
            "内容": "绝胜匡庐郡，分曹暂岁年。高牙三楚外，巨舳九江前。\n日抱香炉上，天齐瀑布悬。东林秋咫尺，一问远公禅。"
        },
        {
            "标题": "舟次槜李寄王承父山人",
            "作者": "胡应麟",
            "内容": "邂逅兰溪约，秋风望未涯。地违青雀舫，天靳白鸥沙。\n虎阜看茶近，乌程问酒遐。春来定寻汝，酩酊万桃花。"
        },
        {
            "标题": "舟次槜李寄王承父山人",
            "作者": "胡应麟",
            "内容": "痴绝王摩诘，何时出辋川。迷花孤洞里，采药乱峰前。\n剧饮留真态，长斋断俗缘。虎头新使者，曾乞卖文钱。"
        },
        {
            "标题": "奉寄王江州六首 其三",
            "作者": "胡应麟",
            "内容": "岂为干城驻，能将一壑专。郡僚携白傅，地主借青莲。\n岳色含杯堕，江流卧榻悬。转看牛斗近，双照莫耶前。"
        },
        {
            "标题": "夜同徐茂吴宋化卿集许才父听歌作",
            "作者": "胡应麟",
            "内容": "把袂重过白板扉，一尊岚霭坐霏霏。云因洛水先春现，雨为阳台彻夜飞。\n烂漫歌喉萦锦瑟，轻盈舞态拂罗衣。当筵授简俱词客，唱彻梁州露未晞。"
        },
        {
            "标题": "过吴生夜饮作方徐茅王诸少同集 其一",
            "作者": "胡应麟",
            "内容": "落日襄阳道，閒来醉叵罗。狂夫能剧饮，稚子亦清歌。\n卷幔当红药，移灯就绿萝。平生双白眼，花底暂婆娑。"
        },
        {
            "标题": "寄王伯固明府刘百世茂才",
            "作者": "胡应麟",
            "内容": "尚忆南皮饮，围炉夜唱酬。仲宣才冠世，公干气凌秋。\n藜阁新编启，兰亭巨轴留。重逢定何日，冰雪倍离愁。"
        },
        {
            "标题": "过吴生夜饮作方徐茅王诸少同集 其二",
            "作者": "胡应麟",
            "内容": "偶挟荆高伴，过从趁晚凉。飞觞临广陌，秉烛坐虚堂。\n万事消诗癖，孤踪剧酒狂。兴来频散发，宇宙入高阳。"
        },
        {
            "标题": "五君咏 其四 欧水部桢伯",
            "作者": "胡应麟",
            "内容": "岭南维欧君，俨若饮醇酒。拙宦三十年，工诗五千首。\n黑发游中原，白头卧林薮。惆怅兰阴台，落日共挥手。"
        },
        {
            "标题": "望云遥祝为兴化徐别驾题",
            "作者": "胡应麟",
            "内容": "千花晴日满林皋，鹤发鸾笺照锦袍。紫气乍占函谷迥，白云遥望武夷高。\n天瓢露染三春树，海屋霞明万岁桃。不道伟长诗兴浅，画筵留客几挥毫。"
        },
        {
            "标题": "寄徐子与",
            "作者": "胡应麟",
            "内容": "车骑辉煌列上游，几年方岳擅风流。西山万树浮官阁，南浦千花入郡楼。\n授简客知王勃在，据床人忆庾公留。毋誇石匣丰城畔，振佩遥看接斗牛。"
        },
        {
            "标题": "首送王敬美先生入贺万寿二首并寄徐子与右参黎惟敬秘书 其一",
            "作者": "胡应麟",
            "内容": "马首寒云碣石开，远从青雀建章台。霓裳自献千秋曲，露掌频分万寿杯。\n把袂应徐天咫尺，抽毫枚马日徘徊。山阴亦是旋舟地，雪夜能忘驻草莱。"
        },
        {
            "标题": "首送王敬美先生入贺万寿二首并寄徐子与右参黎惟敬秘书 其二",
            "作者": "胡应麟",
            "内容": "暮拥轩车入帝州，晓排阊阖问龙楼。西山紫气飘环佩，北极寒光照冕旒。\n天际薇花聊独倚，日边藜火定谁酬。荆高旧侣能相过，已拚华阳十日留。"
        },
        {
            "标题": "喻邦相迁守括苍寄贺二首 其二",
            "作者": "胡应麟",
            "内容": "试县名方藉，专城宠骤加。符分苍岭月，绶结赤城霞。\n吏散朝行郭，官閒午放衙。何如迁客泪，九载湿长沙。"
        },
        {
            "标题": "寄姚安杨使君",
            "作者": "胡应麟",
            "内容": "匹马天南客梦孤，一麾迢递问苍梧。鱼龙夜度昆明水，虎豹朝行贵竺途。\n草檄共看司马后，题诗曾吊谪仙无。燕山越峤空回首，愁绝都门旧酒徒。"
        },
        {
            "标题": "雪中寄司马汪公洎方山人刘文学",
            "作者": "胡应麟",
            "内容": "千峰寒色坐霏霏，极目瑶华倚石扉。八座暂回司马驾，孤亭遥问钓鱼矶。\n同云匝地江华暝，密雪连空海树微。莫道剡溪仍返棹，子猷狂兴正横飞。"
        },
        {
            "标题": "陇头歌五首 其四",
            "作者": "胡应麟",
            "内容": "欲寄征人信，难禁玉箸啼。惟应纸上泪，点滴到辽西。"
        },
        {
            "标题": "寄李惟寅兼讯朱山人汝修",
            "作者": "胡应麟",
            "内容": "朝悬鹊印坐长杨，锋镝平销一剑霜。射虎乍闻过灞岸，飞龙犹忆赋河梁。\n丹心自照论兵地，青眼频输结客场。独有夷门旧宾从，偏从长揖问容光。"
        },
        {
            "标题": "寄朱汝脩山人",
            "作者": "胡应麟",
            "内容": "掌露偏谁得，秋风各未苏。骨仍沧海立，魂傍碧山孤。\n白帢名先后，青囊术有无。几时携竹杖，燕市问悬壶。"
        },
        {
            "标题": "苏君禹留集翠虚亭共赋二首 其二",
            "作者": "胡应麟",
            "内容": "百尺烟霄上，千竿雾雨馀。绿阴浮枕簟，苍霭净庭除。\n寂寞王猷驾，萧森杜甫庐。何如偕筱簜，取次贡乘舆。"
        },
        {
            "标题": "王总戎携酒同登新城南楼即席赋",
            "作者": "胡应麟",
            "内容": "突兀飞甍潞水头，栏干十二挂朱楼。云拖汉阙双龙度，月拥燕城万雉流。\n坐里胡床应尽兴，登来彩笔暂销愁。山川信美吾乡异，聊伴元戎作壮游。"
        },
        {
            "标题": "蛱蝶行",
            "作者": "胡应麟",
            "内容": "飞来双蛱蝶，羽翅一何翩翩。掠春风而游东园，彼姝者子朱为颜。\n年十四五，被发齐两肩。忽来睹此双蛱蝶，心中以惨然。\n春风浩浩，岁月行蹉跎。我欲捉蝶以婆娑，蝶以双飞奈蝶何。"
        },
        {
            "标题": "闰九月九日集赵汝元",
            "作者": "胡应麟",
            "内容": "高斋犹菊色，名胜竞过从。月届三秋闰，天令九日重。\n云林眠独鹤，星斗堕双龙。怅望桓车骑，遥听远寺钟。"
        },
        {
            "标题": "怀姑蔑柴生起用时生将谒余燕中",
            "作者": "胡应麟",
            "内容": "秦嘉滞府胥，常建窘邑尉。良哉达人言，高才鲜贵位。\n矫矫姑蔑墟，柴生出其类。青云走牛马，白日侣蚊蚋。\n案牍劳形神，刀笔记功罪。八议权亲疏，五刑覈情伪。\n宁怀张杜刻，敢冀萧曹会。论交企兰荃，投诚密萧艾。\n丽句蒐梁陈，遐思闯晋魏。白雪流轻扬，丹霞献明媚。\n沾沾太玄草，捧诵若金匮。嗟余素寡合，念汝欲捐佩。\n南山歌未阕，北陆盟忍背。胜流实嵚崎，名士本憔悴。\n浮踪自昔然，大业岂终累。不见渔阳挝，正平兴弥锐。\n至今鹦鹉篇，永拔词赋萃。"
        },
        {
            "标题": "将入金华诸山述游五十韵",
            "作者": "胡应麟",
            "内容": "昔我游昆崙，长啸望玄圃。手拍浮丘肩，濩落还下土。\n帝阍不可扣，频为世人侮。苍茫五龙蹻，旦夕无所伍。\n飘风从东来，吹我向齐鲁。徘徊岱宗侧，万象划争吐。\n遥空势崔嵬，大块色消沮。幽燕各罗列，梁宋但仰俯。\n龟蒙与凫绎，培塿不得数。昏黑留天门，海日正可睹。\n白云封中出，片片堕梁父。晨窥金银阙，玉佩遍廊庑。\n警跸怀祖龙，銮舆忆汉武。调笑七十君，空名竟何补。\n荒碑亦磨灭，遗迹半尘土。回首徂徕松，亭亭尚堪抚。\n恍惚秦时官，苍然大夫五。何来安期生，相对形貌古。\n携我登云车，纵横擘麟脯。掀髯但一笑，东瀛复斥卤。\n却下丈人峰，行行至南楚。鼓棹浔阳流，吹箫洞庭浦。\n三湘亘七泽，茫茫散楼橹。放歌答鱼龙，怀才吊鹦鹉。\n初闻黄鹤游，忽睹冯夷舞。九疑何芊绵，离立向平楚。\n宛转双蛾眉，恸哭摧肺腑。万古苍梧云，不散黄陵浒。\n缅思向衡岳，改辙望岩户。里足扪嵚岑，决策穷龃龉。\n绝壁栖鸾凤，层峦撄虬虎。石留娲皇炼，崖豁巨灵斧。\n嵯峨大禹碣，窈窕祝融府。千峰既腾掷，众壑亦旁午。\n举头触支机，侧身见河鼓。海月明冠簪，天星拂綦组。\n朅来归东皋，屏迹偕溺沮。薜荔交岩房，蓬蒿翳环堵。\n灌园事于陵，饭牛狎五羖。短褐岁载阴，长镵日卓午。\n感激何时平，形骸亦良苦。咫尺金华山，洞天列吾婺。\n霞气连赤城，霜华拂天姥。石室函金书，丹台秘鸿谱。\n瑶草纷可飧，青精剩堪咀。壮哉神秀区，逖矣灵仙坞。\n翩然羽翼生，白昼还紫府。"
        },
        {
            "标题": "中秋同允兆诸子集赵相国第玩月二首 其二",
            "作者": "胡应麟",
            "内容": "吐握平津近帝阍，盐梅佳节许同论。蒲萄汉殿驰中使，薏苡燕台出上尊。\n玉笛飞霜连四野，金茎零露满千门。霓裳阵阵天风落，犹记嫦娥一笑温。"
        },
        {
            "标题": "中秋同允兆诸子集赵相国第玩月二首 其一",
            "作者": "胡应麟",
            "内容": "静夜胡床拂斗牛，天街凉月涌青虬。银窥帝释三千界，玉倚仙人十二楼。\n坠露迥沾长乐梦，飞云旋逐广陵游。淋漓桂醑黄封在，一洗都门万斛愁。"
        },
        {
            "标题": "陈观察过草堂余适游金华山中不值",
            "作者": "胡应麟",
            "内容": "西风遥驻越江船，竹径深惭问草玄。星斗乍看题凤日，云霞长护牧羊天。\n秋明斧钺群山外，梦隔旌旗一水前。莫诧雁南风景绝，平津开阁候登仙。"
        },
        {
            "标题": "吴文仲明府过访有赠并柬喻水部",
            "作者": "胡应麟",
            "内容": "片语青云照玉珂，惊看结驷傍岩阿。河南政绩吴公最，邺下风流季重多。\n岸帻晴光三径满，鸣琴秋色万峰过。同声咫尺何郎在，倘许频来醉薜萝。"
        },
        {
            "标题": "汪明府行春阡陌寄柬",
            "作者": "胡应麟",
            "内容": "行春车骑寂无哗，人识仙郎上汉槎。溪涧芝兰初绽萼，郊原桃李竞开花。\n飘飖玉舄携云气，缥缈瑶琴弄月华。却笑当年勾漏令，赐金何以问丹砂。"
        },
        {
            "标题": "武林徐明府招集西园时风雨骤至剪烛剧谈几达曙矣赋谢二章并以为别时明府将入觐余往吴中 其一",
            "作者": "胡应麟",
            "内容": "握手新知兴欲狂，荧煌灯火夹华堂。荆州意气归元直，邺郡声名擅伟长。\n白苧生风摇彩袖，青萍飞雨落胡床。为知政绩书前殿，不遣双凫出上阳。"
        },
        {
            "标题": "武林徐明府招集西园时风雨骤至剪烛剧谈几达曙矣赋谢二章并以为别时明府将入觐余往吴中 其二",
            "作者": "胡应麟",
            "内容": "痛饮狂歌意未平，坐听寒漏滴高城。装因北海经旬滞，烛向西堂尽夜明。\n是处湖山重借色，他时风雨各关情。含毫漫诧双龙合，拂曙河桥问去程。"
        },
        {
            "标题": "夜窗急雨迅雷简章生行父六韵",
            "作者": "胡应麟",
            "内容": "入夜天威动，羁人赋式微。疾雷穿瓦落，惊电掣垣飞。\n鹳鹤抟空迅，鱼虾掠岸肥。凉生青竹簟，暑净绿萝扉。\n积潦盈川谷，愁霖涨海圻。将因湖水畔，对濯芰荷衣。"
        },
        {
            "标题": "熊茂初蔡伯华袁景从招集刘仲修园亭",
            "作者": "胡应麟",
            "内容": "掩袂风沙赤日昏，长安西曲乱云屯。花前一驻黄金勒，树里频呼白玉尊。\n汉柱文章高八斗，燕台弦管落千门。竹林嵇阮俱陈迹，突兀灵光尚帝阍。"
        },
        {
            "标题": "剑客行",
            "作者": "胡应麟",
            "内容": "双丸耳畔雪花明，九陌长安任意行。片语楼中无处觅，夜飞龙蹻入青城。"
        },
        {
            "标题": "秋日湖上奉访汪司马伯玉时仲淹仲嘉同至",
            "作者": "胡应麟",
            "内容": "十载龙门梦寐长，披襟何意共钱塘。轩车骤拥西湖畔，剑佩遥占北斗傍。\n业就千秋陵左马，家携二仲胜求羊。漫誇四百临安寺，遍勒新题向草堂。"
        },
        {
            "标题": "拟大明铙歌曲十八首 其四 克建业",
            "作者": "胡应麟",
            "内容": "克建业，定皇畿。皇畿定，举义旗。天兵百万任所之。\n东吴南汉西蜀七闽六诏从风靡。天下大定一戎衣。"
        },
        {
            "标题": "补蜀汉铙歌十二首 其八 祁山",
            "作者": "胡应麟",
            "内容": "祁山出，汉贼惊。创业未半先帝崩。丞相匪躬夜弗宁。\n上表师师东乡征。卒徒十万如风霆。潜张箕谷为疑兵。\n身率大众屯街亭。三郡响答如流星。惜哉马谡毁垂成。\n毁垂成，载出军。王双枭，郭淮遁。拔武都阴，平魏大震。"
        },
        {
            "标题": "江陵曲",
            "作者": "胡应麟",
            "内容": "恼欢青丝笮，凌晨只欲开。狂风趁心起，四面石尤来。"
        },
        {
            "标题": "汉铙歌十八首 其六 战城南",
            "作者": "胡应麟",
            "内容": "战城南，日无色。壮士长征死，愿作乌鸢食。请谓乌与鸢：“壮士死，国家委。\n身丧其元，汝食其肉，一胡忍且残。世有大豪元恶巨奸，杀公吏，探赤丸，暴戾恣睢脍人肝。\n一旦祸机发，横尸道旁，血如流泉，腐肉如丘山。汝胡不食，甘此忍且残。”\n请为乌与鸢答君子：“言世有大豪元恶巨奸，司命不敢录，司败不敢拘，司隶不敢纠弹。\n十九老死牖下，子孙贵盛，冢墓象祈连。彼虽有肉血，我安得餐。\n壮士不自惜，委身徇国家，丧其元，我固当得食，彼复何言。”"
        },
        {
            "标题": "补蜀汉铙歌十二首 其十 蜀如虎",
            "作者": "胡应麟",
            "内容": "蜀如虎，师甚武。熊罴十万下天府。仁义礼乐为盾橹。\n奸雄闭穴气销沮。甘受巾帼呼老姥。嗟嗟，懿如鼠，亮如龙，蜀如虎。"
        },
        {
            "标题": "汉铙歌十八首 其十三 芳树",
            "作者": "胡应麟",
            "内容": "芳树芳树，扬春华，结秋实，东风历乱而飞扬。容色在朝夕，美人坐高堂。\n兀兀愁蛾眉，君心为他人，冶艳能几时。春华讵能久，秋实那可期。\n普天之下，悠悠畴非轻薄儿。班姬与陈后，解事一何迟。\n黄金买词赋，徒为世主疑。不见芳树枝，荣瘁各有时。\n端居任大化，何用戚戚颦蛾眉。"
        },
        {
            "标题": "汉铙歌十八首 其五 上之回",
            "作者": "胡应麟",
            "内容": "上之回，祀甘泉。金支飏，翠旄旋。雨师后，风伯前。鼓钟管吹，声何填骈。\n东达扶桑，南逮于阗。西径流沙，北讫祈连。天出景星，地产醴泉。\n报庆成，致精虔。肃雍哉，怆以严。五帝三皇，享亿万斯年。"
        },
        {
            "标题": "赠李大将军二首 其一",
            "作者": "胡应麟",
            "内容": "谁夺天山盖世勋，登坛长铗动星文。陇西猿臂传飞将，蓟北麟台属冠军。\n十万雕戈营似雪，三千珠履座如云。犹怜射猎平原后，彩笔拈诗过夜分。"
        },
        {
            "标题": "赠李大将军二首 其二",
            "作者": "胡应麟",
            "内容": "金锁花深醉玉壶，绿沈苔卧伴雕弧。争传都尉晨风曲，自写将军落照图。\n转战频年屯涿鹿，禽生遥夜出飞狐。长缨不道终郎懦，跃马萧关日未晡。"
        },
        {
            "标题": "娇女诗",
            "作者": "胡应麟",
            "内容": "莫愁年少女，十五嫁卢家。雕梁双紫燕，白日坐飞花。"
        },
        {
            "标题": "结夏西山诸佛刹效初盛体为排律十首 其一",
            "作者": "胡应麟",
            "内容": "宝树云霞出，珠林日月悬。丰碑镵晋代，巨榜揭梁年。\n绣柱排双阙，雕甍控八埏。塔光摩宇宙，"
        },
        {
            "标题": "结客少年场行",
            "作者": "胡应麟",
            "内容": "长安富游侠，骑射出名都。飞扬结壮士，慷慨聚屠沽。\n百千市骏马，十千装辘轳。朝游上林苑，暮宿卖酒庐。\n赤丸报司隶，白刃戕金吾。笑傲金张第，叱咤许史途。\n盛年谅难再，壮志不可孤。鸣弓向张掖，插羽飞平卢。\n左发摧焉耆，右发中休屠。死当画麒麟，生当雄万夫。"
        },
        {
            "标题": "自桐卢至新安杂咏十六首 其九 北高峰",
            "作者": "胡应麟",
            "内容": "言寻王子乔，吹笙跨鸾鹤。高峰不见人，日暮藤花落。"
        },
        {
            "标题": "梦白业留余为三日饮余迫归解维辱遣人追送百里并出橐装为赠赋谢此章",
            "作者": "胡应麟",
            "内容": "追欢能复少年场，意气偏君重太行。脱剑青天明海岱，抽毫白日动河梁。\n穷途欲惯虞卿屩，绝塞翻疑陆贾装。归去故园蓬鬓在，下机宁似出咸阳。"
        },
        {
            "标题": "自桐卢至新安杂咏十六首 其十 南高峰",
            "作者": "胡应麟",
            "内容": "维舟北岭下，摇荡青芙蓉。欲向南峰去，夕阳千万重。"
        },
        {
            "标题": "九日李环卫招同诸公登显应观阁不赴",
            "作者": "胡应麟",
            "内容": "寂寂东篱下，黄花意自真。笑杀龙山客，空迟落帽人。"
        },
        {
            "标题": "结夏西山诸佛刹效初盛体为排律十首 其七",
            "作者": "胡应麟",
            "内容": "梵宇千灵集，禅堂万法森。雕楹浮绝巘，画槛卓遥岑。\n枕簟霞光入，竿"
        },
        {
            "标题": "题刘观察日涉园",
            "作者": "胡应麟",
            "内容": "锦石清沙动画阑，深居赢得近长安。晴窗雾压亭台湿，夜榻云移枕簟寒。\n径掩杉松回白鹤，池分梧竹下青鸾。门前俗辙虚劳问，十载焦桐已罢弹。"
        },
        {
            "标题": "结夏西山诸佛刹效初盛体为排律十首 其三",
            "作者": "胡应麟",
            "内容": "杖履遵山麓，栏杆列涧阿。飞梁攒泰岱，画拱压岷峨。\n实阁慈恩近，雕宫净饭多。天台浮海峤，岳麓控江沱。\n振锡啼猿下，登堂法雁过。焚香驯怖鸽，乞食叩灵鼍。\n曲径穿黄叶，回廊步绿莎。崖亭交竹树，石室挂藤萝。\n万亿先明藏，三千窣堵波。双林开觉路，八水渡恒河。\n白足依龙树，缁衣住鸟窠。禅灯围帝释，梵乐奏仙娥。\n雪窦偏宜颂，云门不厌诃。大悲观自在，上首阿难陀。\n幻梦清圆觉，真如会密多。将纫居士服，一榻伴维摩。"
        },
        {
            "标题": "结夏西山诸佛刹效初盛体为排律十首 其八",
            "作者": "胡应麟",
            "内容": "寺古传回向，园空认给孤。飞轩临广莫，叠阁到虚无。\n白玉中天甃，黄金大地铺。千僧翻般若，七佛證毗卢。\n默坐超人境，高凭豁帝都。东西凌泰华，南北控燕吴。\n阿閦灵光现，婆娑圣教敷。幽明穷六道，神鬼彻三途。\n岭欲腾丹鹫，碑疑下赤乌。香林狮子伏，法驾象王扶。\n净业依兰桂，空心会苾刍。沈檀霏贝叶，茗荈浥雕胡。\n板屋双扉静，绳床一袖枯。玄谈披沆瀣，妙义发醍醐。\n支遁神偏王，周颙兴未孤。无烦畏昏黑，绝顶上浮图。"
        },
        {
            "标题": "寄燕中友人六首 其二 吴门周公瑕",
            "作者": "胡应麟",
            "内容": "江左曾闻第一流，携书京洛几同游。风尘杜甫三秋鬓，湖海元龙百尺楼。\n染翰白云飘蓟野，看山明月冷吴钩。狂歌寂寞当年事，何处逢人赋四愁。"
        },
        {
            "标题": "结夏西山诸佛刹效初盛体为排律十首 其九",
            "作者": "胡应麟",
            "内容": "杰搆临丹地，飞梁瞰碧峰。台高苍野尽，殿古白云重。\n峭峡虹斜度，危崖雪半封。佛疑维卫至，僧似落伽逢。\n舞鹤参朝座，饥乌集暮钟。缘深频伏象，定久忽闻蛬。\n暗牖閒生竹，虚檐密种松。持经迷菡萏，说偈坠芙蓉。\n异荈分泉瀹，香粳激浪舂。蒲团藏阒寂，木榻寄蒙茸。\n八识空尘累，三禅别梵宗。九州遥挂衲，十岳遍扶筇。\n璎珞天人馈，玻瓈释帝供。文殊行处脚，迦叶笑时容。\n东域摩腾化，西江道一踪。将辞氻潭去，阐法号黄龙。"
        },
        {
            "标题": "王通侯世叔与余订约同舟余以诸故人挽留未发世叔解缆先行特驻济上为岱宗之游以相待寄谢此章",
            "作者": "胡应麟",
            "内容": "突兀徂徕控斗躔，如云车骑去飘然。行窥紫气天门上，坐倚红轮日观前。\n吴越封疆千垒尽，云亭坛壝万家传。苍松百尺遥相迓，一笑秦皇避雨年。"
        },
        {
            "标题": "结夏西山诸佛刹效初盛体为排律十首 其六",
            "作者": "胡应麟",
            "内容": "荐福崇新搆，能仁拓旧基。殿疑身毒割，宫似竺乾移。\n法力金容耀，毫光玉髻披。恒沙登觉岸，阿耨渡香池。\n五蕴空罗刹，三摩驾辟支。千身菩萨现，九劫梵王离。\n幻化天魔伏，灵通地藏知。运开龙汉后，年纪赤明时。\n鹿女衔花献，猿孙拾橡嬉。楗关驯虎豹，伏砌断蛟魑。\n古树撑崖出，寒花抱石敧。飞萝悬绝磴，夹筱蔽清漪。\n生老偏愁病，贪嗔独恋痴。道存无尽藏，劫满阿僧祗。\n舍宅王珣癖，过门杜甫饥。芒鞋万峰雪，岁晚入蛾眉。"
        },
        {
            "标题": "结夏西山诸佛刹效初盛体为排律十首 其四",
            "作者": "胡应麟",
            "内容": "半岭金银出，中天杖锡留。门庭炎汉辟，栋宇大唐修。\n一水浮精舍，千峰插梵楼。凭高双槛豁，望远七灯幽。\n舍利神光跃，兜罗佛臂柔。阎浮穷上国，赡部尽南州。\n削壁云霞动，飞檐象纬游。"
        },
        {
            "标题": "结夏西山诸佛刹效初盛体为排律十首 其十",
            "作者": "胡应麟",
            "内容": "佛日千岩静，人天万壑遥。珠宫浮碧落，贝阙抱丹霄。\n玉盌霞明灭，金灯月动摇。旌幡朝雾结，铃铎夜风飘。\n袒膊眠山洞，飞身渡海潮。香看尘外续，火辨劫前烧。\n阿育诚心化，登伽幻术调。波旬回愤恚，戈利失矜骄。\n塑壁环双树，镵碑记六朝。梵僧家姓竺，梁帝寺名萧。\n北固凌虚旷，东林跨泬㵳。池开龙母窟，塔涌雁王标。\n翠柏禅机契，青莲释證饶。挥锄除障业，破灶绝喧嚣。\n五岳携孤杖，三田寄一瓢。流沙归路近，柱史乍相邀。"
        },
        {
            "标题": "结夏西山诸佛刹效初盛体为排律十首 其五",
            "作者": "胡应麟",
            "内容": "殿起凌三竺，台孤望四溟。遥空呈绀碧，绝顶挂丹青。\n巘崿横香案，峰峦列画屏。刹高全碍日，池迥半披星。\n古砌流云积，阴廊冻雪扃。泉当秋径濯，瀑向夜窗听。\n影落吟边雁，光飞定后萤。钟疏闻鹤唳，钵冷带龙腥。\n薜荔苍凝壁，藤萝翠压庭。斋厨菱芡熟，讲席芰荷馨。\n忉利旌幡合，潮音杖锡停。三车迎海峤，一苇渡江汀。\n觉路超千界，玄关护百灵。圆明童子偈，定慧法王经。\n梦幻清禅铎，机锋彻梵铃。鳌山欲成道，会待奯公醒。"
        },
        {
            "标题": "结夏西山诸佛刹效初盛体为排律十首 其二",
            "作者": "胡应麟",
            "内容": "玉镜悬高座，金轮压大荒。国疑游净乐，山似踏清凉。\n殿吐祥云色，窗含慧日光。虹霓行画壁，牛女宿雕梁。\n一钵携千界，孤灯现十方。袈裟晨灿烂，"
        },
        {
            "标题": "金华山杂咏八首 其三 双龙洞",
            "作者": "胡应麟",
            "内容": "洞底双龙挂碧流，蜿蜒十里暮云愁。朝来拂拭仙人蹻，携尔同登十二楼。"
        },
        {
            "标题": "金华山杂咏八首 其四 二仙祠",
            "作者": "胡应麟",
            "内容": "台殿崔嵬锁玉京，白云遥按步虚声。他时辟谷堪寻汝，绛节双飞绕太清。"
        },
        {
            "标题": "金华山杂咏八首 其五 芙蓉峰",
            "作者": "胡应麟",
            "内容": "万仞嵯峨雾色重，青天谁削紫芙蓉。扶筇恍忆西游日，玉女盆边第一峰。"
        },
        {
            "标题": "金华山杂咏八首 其六 赤松涧",
            "作者": "胡应麟",
            "内容": "鹿田西下接鱼矶，千顷寒流照客衣。薄暮乱山风雨过，不知潭底玉龙飞。"
        },
        {
            "标题": "送郭生游金陵二首 其二",
            "作者": "胡应麟",
            "内容": "满载金华百斛春，青袍绿鬓紫纶巾。珠帘半捲长安道，争唤投壶郭舍人。"
        },
        {
            "标题": "金华山三洞歌",
            "作者": "胡应麟",
            "内容": "薄游金华山，信足支短筇。长啸黄初平，蹴踏金芙蓉。\n芙蓉峰头白云起，天风习习两腋举。相传古来洞天三十六，乃是赤松真人之所理。\n千岩拔崔嵬，万壑亘迤逦。高欲凌空同，侧若摧鸟鼠。\n括苍与台雁，琐细不足拟。帝鸿既长逝，雨师邈难招。\n回看昔日讲堂洞，却忆当时刘孝标。九龙蜿蜒读书处，穹岩怪石摩苍霄。\n荒坟突兀葬彩笔，至今词客何寥寥。讲堂信郁纡，朝真益弘敞。\n天门划然开，石洞豁榛莽。恍然坐我金银台，昆丘玄圃恣来往。\n青虬赤鲤尽罗列，三仙七圣时俯仰。幽怀转轶荡，胜槩杳莫穷。\n飞梁百尺下窈窕，举足却堕冰壶中。冰壶跨山腹，气势何其雄。\n何年虎豹穴，置此蛟龙宫。水帘参差直下五千尺，银河宛转倒泻双白虹。\n天孙云锦织璀璨，鲛人珠箔垂玲珑。飞流溅沫日夜不得息，惊涛涌雪六月迷长空。\n耸身出冰壶，倚杖息馀峭。举头万松巅，隐隐落斜照。\n石羊纷纷望不穷，突见双龙挂寒峤。恍惚初平兄弟骑，蜕骨遗此青天貌。\n俯窥曲涧仅容膝，解衣燃烛渡深黑。行行不尽一线明，万乳荧煌喷苍壁。\n玉树罗青葱，芝田烂金碧。谁持巨灵斧，凿此灵仙窟。\n真人渺何许，瑶草纷可拾。枰间数子势飞动，细看尚记当年弈。\n人言此穴穿四明，天窗万叠开蓬瀛。摩挲仰视众仙箓，隐见若有胡生名。\n吁嗟我今胡为在下土，青鞋布袜濩落如流萍。乃思昔日玉皇侧，看花醉卧芙蓉城。\n木公徘徊向我怒，授简谪余离太清。一落人间五千载，沧溟浩劫会巳盈。\n顾瞻灵境但咫尺，奋身欲飞还不能。倚杖还悲歌，壮心浩难遏。\n却忆云门期，瓢笠候明发。回望金华山，兹游信奇绝。\n馀霞映袍袖，岚翠尚明灭。何当蹑苍虬，长揖众仙列。\n提携两赤松，永与尘世别。"
        },
        {
            "标题": "金华山杂咏八首 其一 朝真洞",
            "作者": "胡应麟",
            "内容": "徙倚明霞上百盘，石门天际敞高寒。峰头生读黄庭罢，遍礼群仙白玉坛。"
        },
        {
            "标题": "送郭生游金陵二首 其一",
            "作者": "胡应麟",
            "内容": "瀫水兰阴不耐游，飞帆遥入帝王州。石头城上花如绮，为觅长庚旧酒楼。"
        },
        {
            "标题": "金华山杂咏八首 其八 石羊峰",
            "作者": "胡应麟",
            "内容": "绝顶寒云挂玉清，三山何处有蓬瀛。乘风自叱群羊起，不向黄冠道姓名。"
        },
        {
            "标题": "金华山杂咏八首 其七 紫薇岩",
            "作者": "胡应麟",
            "内容": "文采曾惊六代豪，紫薇深锁白云高。何人为启藏书穴，摇落青山伴彩毫。"
        },
        {
            "标题": "渡江有怀秣陵旧游八首再寄王长公 其六",
            "作者": "胡应麟",
            "内容": "玉洞留仙棹，金陵问帝都。野花朱桁雀，霜树白门乌。\n晏寝团牙戟，宵吟击唾壶。能教奇伟客，白首卧菰芦。"
        },
        {
            "标题": "赋得盈盈楼上女",
            "作者": "胡应麟",
            "内容": "盈盈楼上女，十五正婵娟。照胆秦宫镜，含情蜀国弦。\n踏青回绮陌，拾翠傍晴川。轻薄金吾子，无劳问少年。"
        },
        {
            "标题": "集刘金吾子大第作",
            "作者": "胡应麟",
            "内容": "耀马春光上苑来，华堂丝竹玳筵开。含杯四海俱同调，授简千秋各异才。\n缥缈长虹悬帝阙，荧煌太白动仙台。共誇此夕金吾宴，肯信花前玉漏催。"
        },
        {
            "标题": "寄黔中刘从事",
            "作者": "胡应麟",
            "内容": "崔嵬铜柱乱峰前，迢递乡书隔岁传。醉卧桄榔明月底，不知人在夜郎天。"
        },
        {
            "标题": "送刘从事之成都",
            "作者": "胡应麟",
            "内容": "翩翩游客旆，去指蜀门斜。夜宿巫山雨，朝行剑阁霞。\n古碑丞相庙，蔓草拾遗家。驲路留题满，频将寄海涯。"
        },
        {
            "标题": "卧病经旬吴生持所业新诗来谒讶其精进赋赠二章 其一",
            "作者": "胡应麟",
            "内容": "何人不羡济川功，策石虚传大海东。莫笑老为题柱客，当年曾住玉华宫。"
        },
        {
            "标题": "卧病经旬吴生持所业新诗来谒讶其精进赋赠二章 其二",
            "作者": "胡应麟",
            "内容": "独绾金绳系法轮，重施宝筏架迷津。亦知黄檗前身是，肯作恒河自渡人。"
        },
        {
            "标题": "万伯修中丞东巡歌十首 其九",
            "作者": "胡应麟",
            "内容": "烂漫黄金百尺台，将军飞骑入蓬莱。何须更奏征东曲，十八铙歌尽手裁。"
        },
        {
            "标题": "二酉园为陈玉叔京兆题",
            "作者": "胡应麟",
            "内容": "吾家二酉斋，斗室不盈掬。何以称兹名，架上书万轴。\n公家二酉园，大厦蔽陵谷。何以称兹名，笔底珠万斛。\n楼台瞰空起，云雾傍檐宿。雕甍挟天柱，高栋擎岳麓。\n轩窗洞庭叶，户牖云梦竹。蜃鳄游长川，虎兕啸平陆。\n岸芷纷葳蕤，汀兰互芳馥。主人湖海豪，潇洒脱尘俗。\n开襟跨寥廓，解带谢拘束。三闾问灵均，九辩追宋玉。\n名惊孟公座，梦启傅岩卜。誓扫六合尘，一榻非所欲。\n蜚声京兆里，张赵三鼎足。至尊催赐金，上相待横玉。\n异日休林泉，赐第镜湖曲。华堂坐昼锦，饱看四野绿。\n煌煌中令墅，烨烨魏公筑。宁当卧二酉，卒岁事耕读。\n好借胡生居，日餍蠹鱼腹。携手崙昆丘，相将问周穆。"
        },
        {
            "标题": "后西湖十咏 其六 九里松",
            "作者": "胡应麟",
            "内容": "鹫岭西来梵刹重，长松落落倚芙蓉。千林夜涌涛声出，九陌晴飞露气浓。\n翠盖中天巢鹳鹤，苍髯匝地舞虬龙。餐霞亦是华阳客，遮莫秦娥树底逢。"
        },
        {
            "标题": "拟汉郊祀歌十九首 其十八 象载瑜",
            "作者": "胡应麟",
            "内容": "象载瑜，粲六牙。至万里，自流沙。入天闲，服舆皂。扈法驾，彰大造。\n翩翩哉，赤鸿来。超虞罗，翔玉台。翮五文，丽以鲜。衔灵芝，咽醴泉。\n兆嘉祥，禔景福。八荒来，四夷服。"
        },
        {
            "标题": "清源寺中戏效晚唐人五言近体二十首 其九",
            "作者": "胡应麟",
            "内容": "蚤净三生业，真传二祖衣。莲花丛佛座，柏叶护禅扉。\n石为悬灯动，泉因卓锡飞。居然离捧喝，默会洞仙机。"
        },
        {
            "标题": "李生西游久不得问因寄",
            "作者": "胡应麟",
            "内容": "西游去何日，念尔独离群。履绽秦山雪，筇飞蜀岭云。\n乡心寒狖落，客思夜鸿闻。记取岷中事，南归报右军。"
        },
        {
            "标题": "醉卧赵文学榻上蘧然甚适觉赋此章",
            "作者": "胡应麟",
            "内容": "颓然聊一榻，酣卧碧纱长。极乐知仙界，温柔羡帝乡。\n春疑回大庾，赋已就高唐。可怪黄粱熟，庄生兴未央。"
        },
        {
            "标题": "晋陵夜泊寄怀张总戎黄刺史",
            "作者": "胡应麟",
            "内容": "君不见黄叔度，胸次汪汪千顷波。君不见张茂先，襟怀朗朗百间屋。\n萍踪邂逅天东南，把臂论心洞肝腹。张公僦舍宗阳宫，生平侠气摩苍穹。\n高牙大纛屏一壑，十年钓艇横西风。黄君卜筑紫阳岫，四壁图书坐清昼。\n雌雄二剑巧相值，错落寒光映袍袖。一朝遇我肺肝亲，青天散发成三人。\n把杯白眼望晴昊，寒冬大壑回阳春。围炉煖阁坐深夜，弹棋覆局流星文。\n形骸不将尔汝隔，往往一诺悬千钧。邀我湖头结新社，春花秋月长为邻。\n何意风波起仓卒，转盼交游异南北。脂车秣马发中路，把袂河梁壮夫泣。\n青衫潦倒困一经，俯首王门弄齐瑟。平津相君差快意，吐哺延宾近东壁。\n客星帝座宁久眠，梦入桐江钓鳌窟。吕梁震泽天茫茫，极目飞云横太行。\n遥看亲舍宅其下，霜鬟雪鬓垂高堂。功名富贵果何物，经时乞米留长杨。\n扁舟便作五湖客，重孥十口歌沧浪。黄河浊浪浩无际，支祁魍魉争豪强。\n大鲸如山奋鬐鬣，参差一叶浮沙棠。穷途历尽抵淮甸，南下维扬疾于箭。\n却忆张黄两故人，宿昔河梁涕沾面。男儿有身百不忧，千秋大业宁公侯。\n三孤九列亦馀事，荣华倏忽同蜉蝣。君不见张公英雄盖一世，烟阁云台了无系。\n忘却麒麟第一人，独往寒山问真谛。君不见黄君意气横青霄，一麾海上游逍遥。\n垂天大翼六月息，中林往往嗤鹪鹩。我今胡为尚泥滓，布袜青鞋共吾子。\n四百八十金银台，割据湖山誓从此。"
        },
        {
            "标题": "题李惟寅山房三十八咏 其十一 藏真洞",
            "作者": "胡应麟",
            "内容": "藤萝垂洞口，空谷四无人。恍惚天台路，难寻两玉真。"
        },
        {
            "标题": "春日同叶唐赵郭朱包诸生游兰阴作",
            "作者": "胡应麟",
            "内容": "百雉云中午，双虹水面晴。曲江春事蚤，随处丽人行。"
        },
        {
            "标题": "鞠歌行",
            "作者": "胡应麟",
            "内容": "携玉女，邀仙童，天门詄荡开九重。揖金母，拜木公，蹻蹑鹿卢乘罡风。\n飞廉导，屏翳从，周游八极骑茆龙。乘元化，入无终，千秋万亿齐乔松。"
        },
        {
            "标题": "赠胡孝廉昌世",
            "作者": "胡应麟",
            "内容": "旅食渭桥边，青萍僦舍悬。骊珠溟海握，骏足蓟台捐。\n谒帝留孤愤，逢人话太玄。凭收嫁时泪，会有惜婵娟。"
        },
        {
            "标题": "题祝山人树勋栖云轩四首 其四",
            "作者": "胡应麟",
            "内容": "十二巫峰挂楚台，高唐新赋定谁裁。莫言神女朝行倦，夜夜閒云卧榻来。"
        },
        {
            "标题": "后醉中放歌五章 其三",
            "作者": "胡应麟",
            "内容": "君不见张季鹰，放浪江东称步兵。君不见晋吏部，醉倒瓮头笑行路。\n衣冠龌龊徒槛猿，富贵斯须草头露。奸雄窃国中华乱，日月何如醉中度。\n鲈乡亭下风飕飗，高标想像垂千秋。不因酣卧遭束缚，后世何缘有毕卓。"
        },
        {
            "标题": "哭康裕卿五首 其一",
            "作者": "胡应麟",
            "内容": "摇落龙蛇岁，天南坠客星。寒灯孤月白，遗冢万山青。\n永闭高人宅，谁题处士铭。伤心旧朋辈，十载递凋零。"
        },
        {
            "标题": "寄燕中友人六首 其五 永嘉康裕卿",
            "作者": "胡应麟",
            "内容": "天末寒风起暮秋，碧云翘首倍添愁。都门侠客空弹剑，日下归人已倦游。\n十里莺花桃叶渡，半帆烟雨木兰舟。携家早赴青山约，寥落羊何阻唱酬。"
        },
        {
            "标题": "哭康裕卿五首 其二",
            "作者": "胡应麟",
            "内容": "宿草孀妻奠，遗编稚子留。山阳愁听笛，剡曲恨回舟。\n九死还初服，三生记旧游。踟蹰季札剑，日夜梦东瓯。"
        },
        {
            "标题": "登天津阁望海同康裕卿胡文父作二首 其二",
            "作者": "胡应麟",
            "内容": "百尺阑干望未涯，寒烟遥护海门斜。群峰乱吐昆崙日，叠浪濒翻渤澥霞。\n薄暮机丝鲛客馆，中天楼殿羽人家。携来并有玄虚赋，为寄银河八月槎。"
        },
        {
            "标题": "康裕卿挈家临安仅一子复丧为诗唁之",
            "作者": "胡应麟",
            "内容": "白发携家傍五湖，红颜何意杳先徂。一抔泪向延陵尽，十口心悬伯道孤。\n种玉尚看回暮景，投珠那忍忆长途。西风独夜"
        },
        {
            "标题": "闻裕卿移居山中寄询",
            "作者": "胡应麟",
            "内容": "移家仍绝峤，秋色满垂藤。磴袅云千尺，峰回月半棱。\n龙湫寒独卧，雁宕晓频登。我亦耽奇客，寻君愧未能。"
        },
        {
            "标题": "送张英甫归永嘉因询康山人裕卿",
            "作者": "胡应麟",
            "内容": "两年不见张山人，阮公眼白谁相亲。草堂何来下孤鹤，青山岁暮回嶙峋。\n长揖辞余复行迈，指点龙湫白云外。语汝山中康裕卿，万尺飞流好相待。"
        },
        {
            "标题": "哭康裕卿五首 其五",
            "作者": "胡应麟",
            "内容": "垂髫游洛邑，识面记燕城。问赋惊文考，投诗谒正平。\n大鹏犹宿契，老骥忽悲鸣。地下梁鸿在，应酬碣石盟。"
        },
        {
            "标题": "康裕卿山人移居",
            "作者": "胡应麟",
            "内容": "燃桂生涯尽，飞蓬旅迹多。地偏馀水石，乡远隔关河。\n夜帐悲猿鹤，春山怨薜萝。萧条剡溪宅，风雪近谁过。"
        },
        {
            "标题": "康山人裕卿",
            "作者": "胡应麟",
            "内容": "握手孤云尔共论，不堪岐路倒芳尊。经年暮雪栖燕市，一片春霞阻石门。\n江上鸿书谁赋别，天涯龙剑早酬恩。芦花夜夜扁舟色，愁绝青山绕梦魂。"
        },
        {
            "标题": "斋中绘五岳为图称卧游焉各系以诗 其三 嵩山",
            "作者": "胡应麟",
            "内容": "远下昆崙度玉华，黄河九曲照三花。空明洞底无人住，散发中天弄紫霞。"
        },
        {
            "标题": "箜篌引",
            "作者": "胡应麟",
            "内容": "良时率已迈，蟋蟀鸣我床。眷言召亲友，旨酒罗中堂。\n东邻饰妖女，南陌招名娼。绡衣随风举，罗袜自飘扬。\n秦声被金石，楚曲流宫商。清谈蔚霞烂，妙舞若云翔。\n颓阳倏西落，明月出东方。飞轩历层囿，改席临洞房。\n华灯吐芳焰，列宿澄清光。齐心怀令德，四坐咸尽觞。\n芳辰谅难再，嘉会讵可常。人命一朝尽，奄速如秋霜。\n乐哉今日宴，百岁遥相望。"
        },
        {
            "标题": "枯鱼过河泣二首 其一",
            "作者": "胡应麟",
            "内容": "枯鱼过河泣，宛转沙泥侧。神龙处九渊，蝼蚁安能测。"
        },
        {
            "标题": "挽周徵君公瑕二十韵",
            "作者": "胡应麟",
            "内容": "艺苑灵光四十春，翩翩奇气上青旻。飞翔鸾鹤三千界，惨淡龙蛇百六辰。\n北岭彦伦非异族，东吴公瑾是前身。宗雷绮岁耽玄寂，禽尚生来习隐沦。\n虎阜池头寻紫剑，鲈乡亭上岸乌巾。雄章甓社珠同耀，丽藻昆丘璧共陈。\n玉箸纵横三李合，银钩摇曳二王亲。"
        },
        {
            "标题": "枯鱼过河泣二首 其二",
            "作者": "胡应麟",
            "内容": "枯鱼过河泣，定作盘中腊。愿觅斗升水，为君赴溟渤。"
        },
        {
            "标题": "企喻歌四首 其三",
            "作者": "胡应麟",
            "内容": "落日平原西，射雕控飞骑。九种黑山戎，各各相引避。"
        },
        {
            "标题": "送胡文父还匡庐五首 其四",
            "作者": "胡应麟",
            "内容": "闻说年来李梦阳，青鞋曾遍踏苍茫。扶筇何处天池近，指点银河百尺长。"
        },
        {
            "标题": "送胡文父还匡庐五首 其二",
            "作者": "胡应麟",
            "内容": "秀出香炉万岭西，远公精舍夕阳低。怜君我欲逃禅去，相逐寒云住虎溪。"
        },
        {
            "标题": "送胡文父还匡庐五首 其三",
            "作者": "胡应麟",
            "内容": "栖隐峰头树色分，传书遥寄紫阳君。一声铁笛千林晚，片片桃花落彩云。"
        },
        {
            "标题": "送胡文父还匡庐五首 其一",
            "作者": "胡应麟",
            "内容": "尔去匡庐第一峰，翠屏千叠紫烟重。何时共拾金光草，对倚青冥跨白龙。"
        },
        {
            "标题": "同谢友可集王行父馆中",
            "作者": "胡应麟",
            "内容": "一尊长夜把蒲萄，邂逅燕城贳锦袍。彩翰旧飞三楚雪，青萍初濯九江涛。\n销沈往事迷鸡肋，历落雄心擅蟹螯。惊座莫言狂态甚，风流王谢总人豪。"
        },
        {
            "标题": "送胡文父还匡庐五首 其五",
            "作者": "胡应麟",
            "内容": "九叠云屏雾雨馀，海风江月望来虚。携书倘逐青莲兴，乞取匡君旧结庐。"
        },
        {
            "标题": "兰江竹枝词十二首 其三",
            "作者": "胡应麟",
            "内容": "饮水白虹千丈强，来来去去罢褰裳。中流不碍蚤行客，隔水休呼夜渡娘。"
        },
        {
            "标题": "兰江竹枝词十二首 其十二",
            "作者": "胡应麟",
            "内容": "城南回望告天台，衢婺悠悠二水来。清献前身为时出，萧然琴鹤在蓬莱。"
        },
        {
            "标题": "兰江竹枝词十二首 其二",
            "作者": "胡应麟",
            "内容": "兰阴苍苍北固遥，中洲水面似金焦。欲把湖头比溪上，若个三山在六桥。"
        },
        {
            "标题": "兰江竹枝词十二首 其四",
            "作者": "胡应麟",
            "内容": "渡口狂风掀白蘋，惊波猛浪不愁人。乍宵西崦踏青罢，明到兰阴赛水神。"
        },
        {
            "标题": "兰江竹枝词十二首 其十一",
            "作者": "胡应麟",
            "内容": "金台尖高高插天，俯江楼俯夕阳边。当年板筑遁荒野，今日舟梁济大川。"
        },
        {
            "标题": "兰江竹枝词十二首 其一",
            "作者": "胡应麟",
            "内容": "两岸清溪中有洲，山花红白遍溪头。闻说西门好风景，大家同上木兰舟。"
        },
        {
            "标题": "兰江竹枝词十二首 其八",
            "作者": "胡应麟",
            "内容": "溪上浮梁春涨平，濛濛烟雾懒回程。风秋潭上踏歌去，水远山高无限情。"
        },
        {
            "标题": "送王生之白狼幕中二首 其一",
            "作者": "胡应麟",
            "内容": "不逐游閒抱隐囊，翩翩结束事戎行。闺中秋夜长如许，莫遣音书断白狼。"
        },
        {
            "标题": "兰江竹枝词十二首 其七",
            "作者": "胡应麟",
            "内容": "四柱凌云排六鳌，铁絙高系最坚牢。水母难兴泗洲浪，蛟精不作九江涛。"
        },
        {
            "标题": "送王生之白狼幕中二首 其二",
            "作者": "胡应麟",
            "内容": "廿载封狼忆旧筹，悬腰霜色粲吴钩。殷勤脱赠秋风里，五夜飞餐日逐头。"
        },
        {
            "标题": "兰江竹枝词十二首 其九",
            "作者": "胡应麟",
            "内容": "郑村渡口风浪多，鱼船来去疾如梭。相邀女伴到梁下，一时同唱采菱歌。"
        },
        {
            "标题": "忆与王生酣眠小玉馆中迄今垂三十载武林邂逅纵谈畴昔则同事酒垆者什九岱宗矣把臂潸然辄复赋此",
            "作者": "胡应麟",
            "内容": "三十年前宋子侯，名花倾国烂溪头。箫声断绝秦楼闭，何处重携弄玉游。"
        },
        {
            "标题": "兰江竹枝词十二首 其六",
            "作者": "胡应麟",
            "内容": "严陵东头七里滩，家家门户钓鱼竿。良人乍夜趁潮去，将船卖酒入临安。"
        },
        {
            "标题": "兰江竹枝词十二首 其五",
            "作者": "胡应麟",
            "内容": "苧萝村中花满蹊，庐江亦有仲卿妻。银钏金钗照溪水，往往来来唱大堤。"
        },
        {
            "标题": "闻张助甫擢宁夏中丞喜而有作四首 其四",
            "作者": "胡应麟",
            "内容": "廿载登坛识蒯缑，欣传持节到凉州。风高汉壁初行塞，月满胡床独上楼。\n骠骑三千呈角抵，蛾眉二八奏箜篌。青油岂少观棋兴，目断关山是陇头。"
        },
        {
            "标题": "邦相游烂柯不遂戏为四绝询之 其四",
            "作者": "胡应麟",
            "内容": "一局才从石上看，人间千日已阑珊。何如共载溪头酒，剩作平原百遍欢。"
        },
        {
            "标题": "寄大司空朱公六首 其三",
            "作者": "胡应麟",
            "内容": "社稷忧仍在，中华问转频。帝能优大老，史已传名臣。\n紫气偏南极，青云自北辰。无论汉宫远，玉树正嶙峋。"
        },
        {
            "标题": "寿大司空雷公四十韵",
            "作者": "胡应麟",
            "内容": "宇宙钟名世，山川诞哲人。祥光回八极，紫气动三辰。\n晚节忧时念，当年报主身。飞腾随白日，指顾上青旻。\n剑倚双龙合，桥过驷马驯。孤悰盟桧柏，雅操励松筠。\n环佩燕台上，旌旗越水滨。文章传董贾，名理陋庄荀。\n桃杏千门色，弦歌万户春。驱驰违梓里，简渥近枫宸。\n稷契堪谁伍，夔繇早见亲。九霄垂气象，四海荷经纶。\n琐闼传宣夜，璇台草创辰。忧勤回圣主，撙节为生民。\n制作倾流辈，恩荣迈等伦。丹青图骏马，名位掩麒麟。\n前席长颁币，临轩或赐银。明良时有待，鱼水契无邻。\n一夕金縢启，千秋玉几陈。乌号空洒泪，龙驭永朝真。\n遗命乾坤辟，讴歌海峤臻。大廷看正笏，清庙仰垂绅。\n社稷关心久，林泉入梦频。留侯元辟谷，张翰几思莼。\n勇退占贤达，随时悟屈伸。挂冠辞殿陛，解组出风尘。\n舄履閒无棣，诗书问有莘。苍生徒想像，黄阁已逡巡。\n雪瀑延清赏，星潭理钓缗。匡庐晴对客，滕阁晚携宾。\n鹤引登山屐，猿窥漉酒巾。虹霓流甲子，河宿绕庚寅。\n网祝新投鸽，袍馀旧挂麟。玳筵罗窈窕，华馆列芳新。\n缥渺三株树，崔嵬五岳神。金章垂素颔，綵服照朱茵。\n朗月燕山桂，明霞漆圃椿。方壶聊寄迹，南斗待持钧。\n版筑徵前事，枢衡忆老臣。遥看紫泥诏，早晚下江津。"
        },
        {
            "标题": "自桐卢至新安杂咏十六首 其八 胥口",
            "作者": "胡应麟",
            "内容": "落月溪水寒，漾舟时未己。西泠何处村，望望茶烟起。"
        },
        {
            "标题": "程氏息园三咏 其三 卧云馆",
            "作者": "胡应麟",
            "内容": "愁看巫峡云，懒醉罗浮月。静夜楚天遥，黄陵秋万叠。"
        },
        {
            "标题": "寿李翁",
            "作者": "胡应麟",
            "内容": "蓬矢桑弧绣闼悬，桃花开落又千年。流沙欲度函关外，弱水聊乘汉阙前。\n拂曙霞光三鸟使，横秋霜色二龙泉。无论宝箓方平授，窈窕麻姑出玳筵。"
        },
        {
            "标题": "哭李惟寅太保十二首 其七",
            "作者": "胡应麟",
            "内容": "梵宇金银簇画梁，湖山晴色遍奚囊。鱼龙寂寞仙槎去，四百楼台挂夕阳。"
        },
        {
            "标题": "同诸友分赋临安十景二首 其二 玉莲亭",
            "作者": "胡应麟",
            "内容": "潋滟晴光一镜宽，汉宫罗绮画中看。风摇翠盖凌波出，雾洗红妆映日寒。\n太液池边香自绕，若耶溪上采应残。莫教肠断金陵客，载酒重过白玉栏。"
        },
        {
            "标题": "四知篇 其四 温陵苏学使君禹",
            "作者": "胡应麟",
            "内容": "七台高刺天，九漈迥浮日。真气蟠山川，逢时异人出。\n矫矫苏君禹，天才实飞逸。名宗自峨眉，源委继洵轼。\n一目馀十行，填胸半缃帙。弱冠升贤书，闽士归第一。\n讲业嗤京房，穷经诮王弼。隽声洽㝢内，光焰难具悉。\n三呈大礼赋，彤庭授清秩。西曹擅文衡，前辈曾六七。\n居然蹑其后，功欲收蚌鹬。督学来吾方，神明朗无匹。\n纷纭簿书薮，推案风雨疾。吾乡万青衿，手自标甲乙。\n绛帷细雌黄，百中副名实。衰风遂一变，彬彬有文质。\n曰余抱沈冥，廿载废羸疾。尘埃蔽行径，塞马忘得失。\n推诚却卤簿，径草踏刍苾。逡巡越三顾，瓮牖忍长窒。\n衣裳剧颠倒，面貌恍亲昵。雄心贯今古，风雅恣评骘。\n扬马枚曹流，一一研学术。烛花烂长筵，丙夜互前膝。\n千秋覈本支，八代综作述。调合饶笙镛，情投锐胶漆。\n君诚左太冲，余愧皇甫谧。河梁一倡和，乾坤对萧瑟。\n翩翩临海丞，仗义讨凶泆。邦人昧逆顺，背叛拟佛肸。\n义激胡先生，昌言郑庄驿。维君企英风，罔待齿牙毕。\n移文下州郡，意气迥逾溢。祀典贻明神，幽光播泉窟。\n遂令谈艺士，赤帜树高密。烨如开玄黄，俨尔脱梏桎。\n君行五岭遥，余恋一丘佚。美人隔蒹葭，志士掩蓬荜。\n濠梁析庄惠，畴为吐奇崛。三秦豪杰徒，强半坐扪虱。\n去年闻子归，长斋事绣佛。凿度推盈虚，元苞洞凶吉。\n晨兴得双鲤，浑身欲翀翐。举头望赤松，羊群政堪叱。\n言寻十六天，幔亭访芝术。轻红劈霞荔，重翠剖霜橘。\n瓯宁拜滕师，龙门莽崒嵂。凄凉国士泪，乱洒向沟洫。\n古墓辞松楸，新居问粳秫。登君读书堂，卧君玄草室。\n淋漓金叵罗，灿烂银不律。斫地偕飞扬，谈天斗真率。\n三千大千界，微尘罔漏轶。九十六圣君，贤愚任陟黜。\n落落双干将，星河翳蒙密。舂粮十日期，此会岂难必。\n造物真小儿，文章引媢嫉。白云乘帝乡，一老竟畴恤。\n恸哭西州路，风雷鼓寒栗。屠龙绝朱泙，穷鸟困赵壹。\n玉树摧庭阶，神理殊惨慄。惟应咸池奏，万古破蟋蟀。"
        },
        {
            "标题": "赵瑟曲",
            "作者": "胡应麟",
            "内容": "轻盈窕窈邯郸姬，挟琴鸣弦声乍希，梁尘拂空霜霰飞。\n霜霰飞，云雾集，月西沈，日东出。"
        },
        {
            "标题": "题唐山人莲叶舟二首 其二",
            "作者": "胡应麟",
            "内容": "琴书一榻任夷犹，画桨朱帘荡碧油。夕趁蒹葭移远岸，晨搴荷芰入中流。\n飘飘舴艋风前戏，汎汎蜻蜓日下游。莫笑米颠今载见，孤山双鹤在湖头。"
        },
        {
            "标题": "王文学以忠八十馀徒步入燕访大学士赵公而神明茂甚诗以壮之",
            "作者": "胡应麟",
            "内容": "五字新诗一钓纶，携将帝座问星辰。聊行雪里山阴道，肯逐风前洛下尘。\n大厦万间依梓里，危楼百尺近枫宸。无嫌扫叶王生耄，结袜犹能重相臣。"
        },
        {
            "标题": "宿良乡",
            "作者": "胡应麟",
            "内容": "小市良乡驿，征人暂解鞍。空林万木落，孤馆一灯残。\n旅色逢秋暮，乡心入夜阑。那知百里外，明日是长安。"
        },
        {
            "标题": "两头纤纤诗二首 其二",
            "作者": "胡应麟",
            "内容": "两头纤纤麋鹿角，半白半黑檐前鹊。逼逼膊膊林鸦啄，磊磊落落荆山璞。"
        },
        {
            "标题": "寄李惟寅兼怀王朱两生四首 其二",
            "作者": "胡应麟",
            "内容": "落魄长安市，抽豪兴遏云。醉呼严仆射，狂揖卫将军。\n玉馔遗鲭渥，金羁簇马勤。别来知己梦，愁绝乱丝纷。"
        },
        {
            "标题": "两头纤纤诗二首 其一",
            "作者": "胡应麟",
            "内容": "两头纤纤少妇眉，半白半黑枰中棋。逼逼膊膊仓鼠驰，磊磊落落道傍梨。"
        },
        {
            "标题": "同茅徐两生过瀫元太学园中时秋海棠盛发剧饮畅歌遂至丙夜",
            "作者": "胡应麟",
            "内容": "曲榭延秋色，名园傍午桥。晨霜山果熟，宿雾海棠娇。\n绿水衔堤近，青林抱郭遥。参差发狂兴，醉墨满芭蕉。"
        },
        {
            "标题": "寄李惟寅兼怀王朱两生四首 其一",
            "作者": "胡应麟",
            "内容": "咫尺怜分手，徘徊各断肠。离心摇海国，泪目限河梁。\n佩我双龙紫，驱君独马黄。廿年弹指恨，头白少年场。"
        },
        {
            "标题": "寄李惟寅兼怀王朱两生四首 其四",
            "作者": "胡应麟",
            "内容": "意气联三俊，声华轧四豪。章徒腾薏苡，贡已入蒲萄。\n王粲从军乐，朱家结客劳。濠梁倏千里，飞骑赠绨袍。"
        },
        {
            "标题": "夜集刘将军即席作示孙徐两生",
            "作者": "胡应麟",
            "内容": "聊同珠履客，共此岁华徂。潦倒青丝盒，淹留白玉壶。\n寒风回击筑，骤雨促呼卢。不道嫖姚贵，犹能事博徒。"
        },
        {
            "标题": "郑太初明府过访赋赠先是明府大父光禄君与惟敬惟寅及余辈结社长安今三十馀载故人寥寥独光禄巍然晚境并此寄怀",
            "作者": "胡应麟",
            "内容": "声名藉藉重璠玙，赐履飞腾上玉除。文举通家三世后，仲宣惊座万言馀。\n花香槜李连公廨，柳色柴桑近故庐。咫尺高堂人健在，新篇光禄定何如。"
        },
        {
            "标题": "寄李惟寅兼怀王朱两生四首 其三",
            "作者": "胡应麟",
            "内容": "披褐宁高隐，携书异昔游。一身投蜀国，十口寄并州。\n幕借桓温府，床移庾亮楼。即今离合事，万感碧云秋。"
        },
        {
            "标题": "闻安茂卿游临安作此问讯",
            "作者": "胡应麟",
            "内容": "飞扬裘马各游秦，拂袖俄惊海上春。三洞稍酬新日月，五陵犹记昔风尘。\n纷纭白眼空调世，濩落红颜已让人。闻道如花仍共载，若耶溪色定谁亲。"
        },
        {
            "标题": "闻王长公元美再起南都司寇走笔奉寄",
            "作者": "胡应麟",
            "内容": "争传霞佩出蓬莱，紫气关前郁未开。金液好探龙虎地，玉笙聊试凤凰台。\n先秋列叟乘风去，后夜王郎挂雪回。林屋洞门元咫尺，不妨瓢笠暂徘徊。"
        },
        {
            "标题": "寿贞吉王孙太夫人七秩并寄芾斯孔旸",
            "作者": "胡应麟",
            "内容": "婺女寒芒接豫章，天孙云锦落持觞。金芝百本来西极，玉树三株耀北堂。\n紫凤夜含灵笈舞，苍虬晨逐素书翔。窥帘敢作偷桃客，愿借天厨一脔尝。"
        },
        {
            "标题": "麈尾",
            "作者": "胡应麟",
            "内容": "玉柄蟠蛟螭，隐见前朝字。逍遥七百言，花照瓦棺寺。"
        },
        {
            "标题": "赵生以歌者范三至再乞余诗",
            "作者": "胡应麟",
            "内容": "淋漓尊酒醉还醒，嘹喨歌声出锦屏。最爱赵郎情性好，双眸时为万山青。"
        },
        {
            "标题": "题李惟寅山房三十八咏 其二十二 松室",
            "作者": "胡应麟",
            "内容": "危阑系铁絙，高悬四松上。千尺凌云台，晋人何足尚。"
        },
        {
            "标题": "凌晨起梯鸟道抵玉岩寺望长安宫阙题",
            "作者": "胡应麟",
            "内容": "清晨馔伊蒲，饱饭扪石壁。天风拍两袖，樵路尚昏黑。\n微月耿嵓际，残星堕山脊。明霞挂石梁，渐起赤城色。\n仰攀猿鸟巢，俯瞰麋鹿窟。山椒见台殿，经岁断人迹。\n危梯雾半隐，古砌雪长积。耸身上绝颠，河汉仅咫尺。\n震旦隘目睫，宇宙转呼吸。天门九重启，栋宇烂金碧。\n仙姝十万辈，一一似相识。胡为堕人世，甘此下方谪。\n劳生四十年，营营若虮虱。长谣归去来，香案玉皇侧。"
        },
        {
            "标题": "舟抵留城追世叔说仲闻已达淮上矣",
            "作者": "胡应麟",
            "内容": "十日侯门醉玉壶，西山晴色满燕都。蹉跎上国停车盖，缥缈秦淮下舳舻。\n调合双龙诗思远，愁牵独雁旅魂孤。遥知王粲从军乐，绕夜霜华照鹿卢。"
        },
        {
            "标题": "相国赵公邸中夜谈因留宿斋头作",
            "作者": "胡应麟",
            "内容": "剧语深杯兴未阑，平章西第傍金銮。高斋敢谓青绫薄，煖阁浑忘白苧寒。\n密筱飞霜流藻井，疏桐移月下雕栏。无劳夜望三台色，万仞晴光烛翠峦。"
        },
        {
            "标题": "大司马张公秋日过访溪上余时留武林不值抵舍后再往谒谢二首 其二",
            "作者": "胡应麟",
            "内容": "交游七子气凌云，出入三朝帝眷勤。文武并传周吉甫，诗书长诵郤中军。\n风高秦望双旌入，潮落钱塘万弩闻。突兀南楼秋色里，胡床能许坐宵分。"
        },
        {
            "标题": "夜集王将军园亭留宿斋头二首 其一",
            "作者": "胡应麟",
            "内容": "剧饮连朝暮，狂歌动斗牛。樽才空北海，榻已下南州。\n绣褥明霞绽，纱厨霁月流。佳期近三五，重订庾公楼。"
        },
        {
            "标题": "大司马张公秋日过访溪上余时留武林不值抵舍后再往谒谢二首 其一",
            "作者": "胡应麟",
            "内容": "熊车遥度越王台，骏骨仍惭汉殿回。廿载登龙频入梦，当时题凤亦怜才。\n三峨云气飘萝薜，五岳风期动草莱。翘首未央天咫尺，秪今东阁定谁开。"
        },
        {
            "标题": "柳枝词二首",
            "作者": "胡应麟",
            "内容": "湖上春风万万条，纤枝长学汉宫腰。凭君莫奏清江曲，无限情人忆板桥。"
        },
        {
            "标题": "柳枝词二首 其二",
            "作者": "胡应麟",
            "内容": "袅娜轻盈拂画楼，佳人金络控骅骝。同心何处真堪结，树树青丝绿水头。"
        },
        {
            "标题": "龙笛曲",
            "作者": "胡应麟",
            "内容": "楚山修竹云团栾，伶伦截管飞青鸾，美人一曲凭雕阑。\n凭雕阑，弄纤手，落梅花，折杨柳。"
        },
        {
            "标题": "过杨不弃索其丹青适大雪盈尺即席题",
            "作者": "胡应麟",
            "内容": "怪底春城雪，从君笔下飘。飞花藏远寺，古树折平桥。\n驴背吟方剧，龙团兴未销。倪迂倘留客，清閟日相邀。"
        },
        {
            "标题": "题宣和帝御制楚江秋晚图",
            "作者": "胡应麟",
            "内容": "当年曾挂潇湘席，历历云山似相识。长忆江头红树村，千林落照催行色。\n隔岸人家草屋深，凭阑浩啸舒尘襟。长天茫茫鸟飞绝，潮落汀洲龙夜吟。\n隐见渔舟泊沙阜，莎径寒烟莽回互。群仙可望不可招，虚阁凌空挂烟雾。\n两翁矍铄巢许俦，崇冈之北茅堂幽。登登回顾蹇驴客，撩乱瀑花天际流。\n何人笔底开层巘，貌此江南秋一片。瘦金书法了可验，恍惚似入宣和殿。"
        },
        {
            "标题": "陇首",
            "作者": "胡应麟",
            "内容": "九月被毡裘，征人上陇头。黄龙悬塞色，白马赴边愁。\n陇坂高无极，寒泉咽不流。梅花何处折，肠断在朱楼。"
        },
        {
            "标题": "拟汉郊祀歌十九首 其十七 朝陇首",
            "作者": "胡应麟",
            "内容": "朝陇首，游白麟。显光华，辅一人。灵昭昭，庆万国。\n肇皇仁，祗帝德。八蛮共，四夷王。毋怠荒，纳嘉祥。嬉余薮，服余辂。\n浴和风，沐廿露。左苍龙，右紫鸾。文狸后，赤豹前。图尔形，辑尔瑞。\n五千历，视兹岁。"
        },
        {
            "标题": "岭南陈孔信贽其诗来谒报赠二章 其二",
            "作者": "胡应麟",
            "内容": "骤发扁舟兴，佯狂到海涯。诗成筒寄草，梦断笔生花。\n把赠罗浮雪，回看茂苑霞。鲈乡亭下馆，归路欲栖鸦。"
        },
        {
            "标题": "秋日送陈山人还江右赋得庐山瀑布水",
            "作者": "胡应麟",
            "内容": "万丈庐山瀑，经行照客衣。昼看银海立，晴望玉虹飞。\n激浪回丹壑，分流出翠微。凭谁唤匡续，一酌共忘机。"
        },
        {
            "标题": "余从陆至安平镇闻傅伯俊明府先一夕过此怅然有寄",
            "作者": "胡应麟",
            "内容": "一夜长洲令，双凫跨碧虚。徒飞秦观梦，未达鲁连书。\n计吏黄金诏，郎官白玉除。鲈乡亭下路，归客倘踟蹰。"
        },
        {
            "标题": "和赵相国怀山八咏 其六 白云樵客",
            "作者": "胡应麟",
            "内容": "古树白云含，晴光上郁蓝。为霖今塞北，挟雾旧东南。\n石上凝苍霭，峰头杂翠岚。万方膏雨洽，出岫讵空谈。"
        },
        {
            "标题": "送罗浮陈山人",
            "作者": "胡应麟",
            "内容": "挥手元龙客思遐，十年豪气共天涯。愁深白下三秋月，梦入朱明万树霞。\n卧榻经年闻帝座，支机何处问仙槎。乐游原上飞霜色，惆怅离心折暮笳。"
        },
        {
            "标题": "庚辰夏五月念之二日余三旬初度也碌碌尘土加以幽忧之疾靡克自树俯仰今昔不胜感慨信笔抒怀六百字",
            "作者": "胡应麟",
            "内容": "浮生寄天地，瞬息如风霆。回首尘埃中，倏已三十龄。\n家人庆初度，浆酒罗前庭。宁知志士怀，百忧中坐并。\n粤惟肃皇世，婺女流星精。休祯兆前梦，抱送锡嘉名。\n三冬学颇足，抽翰预时英。才非正平敌，赋夺文考声。\n垂髫谒帝里，弱冠栖神京。散发昭王台，万象愁凭凌。\n悲歌问屠狗，击筑偕荆卿。郭隗岂佳士，乐生徒老兵。\n登高望幽蓟，长啸卢龙营。风吹大漠雪，乱洒寥天青。\n盛时方罢战，绝塞无王庭。徒令终童策，默默不得鸣。\n萧条对裋褐，激烈投长缨。飞书入词社，授简罗簪缨。\n群公竞识面，大匠遥寻盟。清谈堕玉尘，剧饮呼长鲸。\n华阳莽空阔，碣石高峥嵘。千言照白日，只字悬青冥。\n风尘一朝异，聚散如流萍。衣冠竞祖道，却出长安城。\n含凄问歧路，息驾还林坰。袖中两龙剑，错落埋寒星。\n穷年卧深巷，白眼横柴荆。时人不解识，往往呼狂生。\n咄嗟大运谬，采药寻仙灵。翛然负瓢笠，独往事遐征。\n绝壁耸天姥，飞梁横赤城。千花镜湖绿，万树钱塘明。\n金华最咫尺，兰阴穷绝陉。道逢牧羊子，恍忽黄初平。\n将随赤松去，永与尘世冥。宁知浣纱地，物色来娉婷。\n飞扬腼前事，佔毕起浮名。低头拂残蠹，眯目囊流萤。\n虽勤伯乐顾，岂投国士情。匪乏钟期知，流水难为音。\n迟回十年内，强半居敧倾。雌黄逐儿辈，粉黛随优伶。\n南宫籍初上，东山意弥醒。横金亦何有，拖王非吾诚。\n逡巡计偕岁，屏迹留家庭。为园寄莽苍，凿沼浮清泠。\n含菽奉高堂，酿秫邀同盟。芳春怆庭树，雪夜怀原鸰。\n宁乖四方志，实恐壮节零。遘兹悬弧始，涕泪摧生平。\n恋旧迹已往，感来念逾婴。昔居少年坐，今为强者形。\n容颜渐凋落，齿发非神明。千秋竟何以，百岁讵足营。\n茕茕六尺躯，皇皇五鼎荣。岂无箕山穴，亦有谷口扃。\n逝将守初服，毕世穷遗经。鸿裁列琬琰，大业垂丹青。\n藏书遍五岳，濯足凌沧溟。却招两黄鹄，万里还瑶京。"
        },
        {
            "标题": "送大中丞吴公之洛中二首",
            "作者": "胡应麟",
            "内容": "雨花台畔乍停车，重睹青鸾下玉除。大府宾僚迎独坐，中原豪杰避前驱。\n云飞雒邑朝巡外，雪满梁园夜燕馀。屈指内廷徵异绩，门人谁荐治安书。"
        },
        {
            "标题": "答吴观察文仲时文仲以长歌寄余 其二",
            "作者": "胡应麟",
            "内容": "锦字千行坠北平，飞书天末故人情。挥毫白雪流三洞，露冕青霞接四明。\n水国蒹葭寒入梦，山堂萝薜夜寻盟。琼珠满握惭相报，惨淡长途一剑鸣。"
        },
        {
            "标题": "答吴观察文仲时文仲以长歌寄余 其一",
            "作者": "胡应麟",
            "内容": "彩笔翩翩汉史才，黄金持赐出蓬莱。长驱五马过秦望，远寄双鱼下越来。\n大海云霓晨仗钺，孤城雨雪暮登台。名山万仞金华色，屈指题名到绿苔。"
        },
        {
            "标题": "过王中翰奕棋作",
            "作者": "胡应麟",
            "内容": "清簟疏帘照绿莎，匡床曲几对维摩。庭中白昼销棋局，席上青山烂斧柯。\n赌郡宣城知得否，连营淝水定如何。无愁晚色催归骑，大有银蟾绛阙过。"
        },
        {
            "标题": "送大中丞吴公之洛中二首 其二",
            "作者": "胡应麟",
            "内容": "几年方岳借雄才，奕叶龙章汉殿来。帝宠骤移中执法，军容初建大行台。\n戈鋋掩映崤陵日，鼓吹喧传洛水雷。小队云中寻二室，何人词笔竞邹枚。"
        },
        {
            "标题": "黄观察自沛上擢济南赋柬二首 其一",
            "作者": "胡应麟",
            "内容": "奕世通家问孔融，频年经国倚司空。千樯大海群飞鹢，六传高天并驾熊。\n雨浥杉松秦帝畤，风翻匏竹鲁王宫。犹能一识荆州面，漫向关河问落鸿。"
        },
        {
            "标题": "杨思悦邀集涵碧亭遇雨作",
            "作者": "胡应麟",
            "内容": "良辰饶胜集，箕踞百花潭。逸调飞金缕，新词度玉簪。\n雷声高栋入，电影曲台含。河朔元吾党，宁辞十日淹。"
        },
        {
            "标题": "蚤春寄宣律师",
            "作者": "胡应麟",
            "内容": "风范支公昔未颓，龙池曾辩劫前灰。竹斋疏雨焚香坐，花径閒云乞食回。\n地胜东林时卓锡，天长南海一浮杯。金银四百湖堤畔，得句能无赠蚤梅。"
        },
        {
            "标题": "次高唐旅邸戏题",
            "作者": "胡应麟",
            "内容": "旅迹真无定，踟蹰旧驿堂。朱榴晴缀火，绿树午生凉。\n冈势蟠堤曲，河声齧岸长。将无梦神女，地入古高唐。"
        },
        {
            "标题": "大参维扬张公过访武林旅邸中赋赠十六韵",
            "作者": "胡应麟",
            "内容": "淮海生人杰，翩翩第一流。冰壶寒照夜，霜钺净含秋。\n大树荣东国，甘棠匝上游。苕溪频驻节，兰水半维舟。\n五马追风电，双龙射斗牛。新裁玄草社，旧咏白蘋洲。\n器宇司空并，声华博望俦。星芒朝帝阙，日彩扈神州。\n下士输青睫，论交异黑头。怀珠玄俗傲，抱璧卞和羞。\n潦倒亲长铗，殷勤拂敝裘。湖光芒履尽，江色布帆收。\n肱在馀三折，肠回剧四愁。孤诚悬海岱，片诺重山丘。\n指顾排阊阖，参差侍冕旒。黄金未央诏，行见出燕幽。"
        },
        {
            "标题": "挽吴封翁四章 其三",
            "作者": "胡应麟",
            "内容": "剑色丰城閟，书香茂苑长。题铭符季子，树碣副中郎。\n阁翳新玄草，斋繁旧白杨。明珠遗集远，光照玉涵堂。"
        },
        {
            "标题": "夏日斋居杂咏八首 其二 绿筠轩",
            "作者": "胡应麟",
            "内容": "独坐清风里，流云湿画栏。空斋无长物，十万紫琅玕。"
        },
        {
            "标题": "挽吴封翁四章 其一",
            "作者": "胡应麟",
            "内容": "阀阅崇三世，丝纶贲九重。行高黄叔度，名重郭林宗。\n茂苑新枫落，苏台宿草茸。异时双庑下，谁问伯鸾舂。"
        },
        {
            "标题": "挽吴封翁四章 其四",
            "作者": "胡应麟",
            "内容": "绿野承先世，苍生付象贤。恩波填越海，涕泪咽吴天。\n薤露丹旌外，松风素旐前。袛应门下客，长废蓼莪篇。"
        },
        {
            "标题": "绿筠轩夜深作",
            "作者": "胡应麟",
            "内容": "岸帻坐微凉，荷池雨新足。永夜寂无人，流萤度深竹。"
        },
        {
            "标题": "挽吴封翁四章 其二",
            "作者": "胡应麟",
            "内容": "高踪悬石户，古行郁泉台。海月长鲸去，天风大鸟来。\n河南传治行，邺下绍词才。世泽今何限，无烦叹草莱。"
        },
        {
            "标题": "再挽王长公二十首 其十九",
            "作者": "胡应麟",
            "内容": "台殿金银挂夕阳，娄江百亩暂徜徉。全收五岳壶天内，别起三山陆海旁。\n堂上凉风生绿野，亭前奇石护沧浪。祗今谁主花溪宅，万朵芙蕖泣露房。"
        },
        {
            "标题": "题徐惟得冲漠斋十二绝 其二 姑射凝神",
            "作者": "胡应麟",
            "内容": "肌肤绰约莹秋霜，绝顶凝神眺八荒。得丧窅然天地外，不知身世住何乡。"
        },
        {
            "标题": "送徐大参入都",
            "作者": "胡应麟",
            "内容": "飞旌长夏问京华，紫气苍茫越水涯。南国芝兰初映日，西秦桃李并成霞。\n三朝吏绩推前辈，一代儒宗见大家。翘首秋风天阙近，夜看牛斗落仙槎。"
        },
        {
            "标题": "甓社湖作",
            "作者": "胡应麟",
            "内容": "行行南服近，望望北辰孤。巨浸浮三峡，惊涛入五湖。\n蛟龙晴自斗，鹳鹤夜相呼。明日江东客，相逢鲙玉鲈。"
        },
        {
            "标题": "夜发钱塘以风涛迅甚次日遂抵桐庐",
            "作者": "胡应麟",
            "内容": "暮云飞尽海门开，越客扁舟万里回。一片青山涛浪里，不知帆过子陵台。"
        },
        {
            "标题": "胡谷元池亭杂咏十二首 其九 不染亭",
            "作者": "胡应麟",
            "内容": "翠幰何亭亭，朱霞亦濯濯。周遭十二阑，飞香透帘幕。"
        },
        {
            "标题": "顾观察维舟瀫水招集",
            "作者": "胡应麟",
            "内容": "斧钺辉煌汉使才，曾同作赋上燕台。昆明万里浮槎到，瀫水千山列座回。\n潮起鱼龙窥鼓瑟，月明乌鹊傍含杯。琼筵不是征西兴，肯许名流达曙陪。"
        },
        {
            "标题": "幔亭云气歌为督学滕公作",
            "作者": "胡应麟",
            "内容": "君不见武夷之峰高插天，幔亭玉女腾苍烟。层峦列嶂三十六，相传秦代巢真仙。\n狂风怒号沧海立，海水蹴日日欲没。峰头云雾长晦冥，青虬赤鲤当昼集。\n蓬莱东望若可招，贝阙珠宫浮巨鳌。纷纷群帝持绛节，扬雷激电朝丹霄。\n兹山形势实奇绝，紫气迢迢亘吴越。扶桑万丈渤澥低，齐州九点乾坤狭。\n溪流屈曲环清沙，绯桃夹岸蒸红霞。鸾鹤翱翔度空谷，猿猱寂历啼山家。\n危岩绝磴倚石壁，去天冉冉不盈尺。仰视列星河汉垂，下窥飞鸟松萝黑。\n药炉经窟多遐踪，苏门高步随韩终。霞光半落锦绣座，日色返射金银宫。\n仙居缥缈隔人世，环佩飘飖落云际。半夜天鸡绝顶鸣，清秋石马凌空系。\n杂花幽草何芊绵，松枝柏叶皆堪餐。洞前三女不相待，彷佛麻姑留翠鬟。\n祝融梁父空郁律，太乙终南自腾掷。遍观岂若兹山奇，寥泬清虚閟灵迹。\n真人度世三千秋，俯看人代如浮沤。朅来欲济生民困，拂衣长啸离丹丘。\n金书玉检秘空麓，鹤驭鸾骈罢驰逐。一朝乘蹻来东南，手挽江河障平陆。\n眼中轩冕如埃尘，葛洪王远时相闻。清梦常随岩际月，幽怀每逐洞中云。\n即今宇宙须真宰，拭目经纶横四海。漫劳黄帝访空同，暂借庚桑居畏垒。\n武夷山，何苍苍，真人下阊阖，草木无辉光。他时簪笏升岩廊，致君尧舜追虞唐。\n却驾白鹿还仙乡，天齐地久长无疆。"
        },
        {
            "标题": "幔亭云气图寿陈徵君作",
            "作者": "胡应麟",
            "内容": "当年词笔擅灵光，白首青袍厌旧行。曳杖少游行下泽，吹篪仲举在长杨。\n庭前玉树森兰桂，阙下琼花忆棣棠。笑指幔亭归路近，铁船高系白云乡。"
        },
        {
            "标题": "赠片云片云者司马公所命王姬名也",
            "作者": "胡应麟",
            "内容": "窈窕尊前态，娉婷画里颜。客疑游洛水，神似降巫山。\n夜月辉眉黛，朝霞动髻鬟。不应撩宋玉，名字落人间。"
        },
        {
            "标题": "暮春游白岳十二首 其十一 五老峰",
            "作者": "胡应麟",
            "内容": "苍然离立尽彭聃，底事乘风下郁蓝。四皓衣冠犹减一，八公环佩仅馀三。\n移来不借匡庐顶，飞去重寻雁宕南。潦倒青莲头渐白，乍因奇绝驻征骖。"
        },
        {
            "标题": "唐明府长公新搆园亭三泖之上书来徵诗赋荅二首 其二",
            "作者": "胡应麟",
            "内容": "亭子萧疏隔水开，闻君十尺卧苍苔。芝从角里先生乞，术倩茅山道士栽。\n檐际数峰如斲就，槛中群石尽飞来。清沙荡漾凫鸥集，永昼相过暮不猜。"
        },
        {
            "标题": "题花石狮猫图",
            "作者": "胡应麟",
            "内容": "长日花阴下，安眠雪作肤。玉人春梦醒，何处唤狸奴。"
        },
        {
            "标题": "唐明府长公新搆园亭三泖之上书来徵诗赋荅二首 其一",
            "作者": "胡应麟",
            "内容": "翛然十亩占菰芦，净室名香馔野蒲。赋就园亭闻拙宦，书成阛阓识潜夫。\n青山有梦飞盘谷，渌水无心乞鉴湖。漫道岩居堪独乐，苍生能识谢公无。"
        },
        {
            "标题": "赠王孟嘉弇州公从孙也",
            "作者": "胡应麟",
            "内容": "弇山堂下一逢君，玉树翩翩自不群。马埒谩呼狂武子，龙山宁学醉参军。\n朱弦暂习南风操，玉剑行冲北斗文。最忆竹林深夜语，乱星残月坐宵分。"
        },
        {
            "标题": "美女篇",
            "作者": "胡应麟",
            "内容": "长安出佳丽，宛洛多名姝。游戏芳春日，踏青岐路隅。\n银环约素手，玉佩飘华裾。丹霞错绮袖，惠风扬罗襦。\n悬腰灿火齐，充耳大秦珠。珊瑚间四体，宝钗直万馀。\n扬音若蕙兰，吹气胜芙蕖。吴姬亮非偶，卫女焉得如。\n众观共叹息，日暮罗长衢。居者为忘飧，行者各踟蹰。\n何来少年辈，三五乘骊驹。倾城睹明艳，荡思欲忘躯。\n岂无千金聘，谐此百岁娱。畴为伯鸾匹，偃蹇宁独居。\n寄声侠游子，相望徒区区。"
        },
        {
            "标题": "寄李惟寅欧祯伯四首 其四",
            "作者": "胡应麟",
            "内容": "浮云不终朝，岁月忽复易。岂伊岩廊慕，大业在金石。\n缅怀同心侣，沈思无终极。安得西飞鸿，假我双羽翼。"
        },
        {
            "标题": "夜梦裕卿惟寅觉赋此诗寄怀并呈邦相",
            "作者": "胡应麟",
            "内容": "康生秉侠烈，李子弘风流。尘埃困鸿鹄，天厩储骅骝。\n曰余抱微尚，弱冠羁皇州。洛中富冠盖，一一俱琳球。\n风尘片言合，把臂为千秋。夜谈促瑶席，春燕开云楼。\n飞蓬一朝散，抗袂还林丘。道路阻且长，尺素安可求。\n眼底孰同声，论心惟喻侯。喻侯与康李，宿昔伸绸缪。\n雄飞失天路，雌伏来山邮。伊余实倾盖，契分逾白头。\n笑谈乐新知，感激怀故俦。中宵梦二子，宛若平生游。\n慇勤十载别，不为终夜留。觉来但长叹，坐失双吴钩。\n乃知豪杰人，聚散俱萍浮。申章示同好，咫尺毋悠悠。"
        },
        {
            "标题": "寄李惟寅欧祯伯四首 其一",
            "作者": "胡应麟",
            "内容": "迢迢牵牛星，乃在河汉旁。织女处其东，脉脉徒相望。\n鸳鸯失羽翼，乌鹊难为梁。采采芙蓉花，道远不得将。"
        },
        {
            "标题": "寄李惟寅欧祯伯四首 其二",
            "作者": "胡应麟",
            "内容": "远道亦何思，美人在京洛。白日丽中天，流云飘阿阁。\n煌煌五侯宅，冠带日相索。宁知瓮牖士，终岁长寂寞。"
        },
        {
            "标题": "寄李惟寅欧祯伯四首 其三",
            "作者": "胡应麟",
            "内容": "寂寞宁复陈，嗟此明盛年。矫矫黄鹄姿，孤飞铩其翰。\n山川郁以纡，道路长苦难。顾视双游龙，叹息浮云端。"
        },
        {
            "标题": "名都篇",
            "作者": "胡应麟",
            "内容": "三河聚年少，五都盛材雄。倾赀灞上水，结客咸阳东。\n呼鹰过长乐，走马游新丰。左櫜插楛矢，右箙弯良弓。\n控弦疾流星，鸣镝如追风。穿杨竞百步，蹲甲洞七重。\n仰面落九乌，俯身拾双鸿。万夫为辟易，观者盈道中。\n日暮还城郭，华筵撞笙镛。屏间拥稚齿，坐右罗妖童。\n烹鲜割翠缕，椎牛炙黄熊。酣歌酌太白，慷慨嘘长虹。\n呼卢列明烛，良夜未及终。酒阑拔剑去，斜月犹朣胧。"
        },
        {
            "标题": "破山寺偶题",
            "作者": "胡应麟",
            "内容": "高禅何处寻，杖屦入祗林。古寺无人到，虚堂落叶深。\n溪光经雨灭，瀑响过云沈。兀兀绳床客，谁明定慧心。"
        },
        {
            "标题": "仲秋同祝鸣皋诸文学再游西山得诗四首天 其三 游玄真观",
            "作者": "胡应麟",
            "内容": "积翠三天迥，飞梁百尺横。星河浮玉砌，云雾揽金茎。\n羽客青泥饭，仙人赤石英。何年生羽翼，尘外访蓬瀛。"
        },
        {
            "标题": "登鹿鸣山绝顶憩小蓬莱观易使君留题作",
            "作者": "胡应麟",
            "内容": "绝顶仙风面面来，中天何异到蓬莱。江流喷雪飞吴甸，石磴盘云上越台。\n览胜欲穷游子目，留题谁并使君才。含毫骤发登高兴，莫讶银钩破绿苔。"
        },
        {
            "标题": "怀祝鸣皋",
            "作者": "胡应麟",
            "内容": "南归书札断，北望旧游孤。一铩悲鸾翮，三年问狗屠。\n汝才宁巷陌，吾道实江湖。几夜狂歌发，寒云碎玉壶。"
        },
        {
            "标题": "题陆履素使君两朝八命册二十四韵",
            "作者": "胡应麟",
            "内容": "黼黻开金殿，丝纶下玉除。苍龙双御极，紫凤八衔书。\n睿藻飞岩穴，天恩湛里闾。虹蜺悬巨轴，驷马集高车。\n五世环投雀，三朝佩映鱼。机云人望切，逊抗吏才舒。\n试县催凫舄，专城列隼旟。朱弦鸣淅沥，黄绶曳清虚。\n盐铁初裁论，缗钱乍榷储。桓宽文彩耀，刘晏策筹摅。\n煮海心聊系，看山兴自如。登坛携大笔，倒屣纳长裾。\n雪夜船移戴，风晨榻挂徐。名流饶吐握，寒士极吹嘘。\n西竺时参梵，南屏或叩渔。蛟宫镵锦贝，鹫岭簇璚琚。\n河内贤劳剧，淮阳岁月除。达人齐久近，明主惜居诸。\n云雾披丹阙，奎躔焕石渠。殊荣乔梓并，远思蓼莪舒。\n棘寺骞腾外，槐堂盼望馀。千秋未央诏，永永贲幽墟。"
        },
        {
            "标题": "仲秋同祝鸣皋诸文学再游西山得诗四首天 其四 携尊翠微阁晚坐",
            "作者": "胡应麟",
            "内容": "振锡千林暮，移尊片月秋。不辞青嶂远，聊共白云游。\n洗钵花台静，悬灯竹径幽。朝来挈小朗，乞食向牛头。"
        },
        {
            "标题": "夜同祝鸣皋话旧",
            "作者": "胡应麟",
            "内容": "玄亭遥夜一尊开，握手青衫气未回。击筑幽燕人渐老，看花韦杜客重来。\n千秋彩笔双惊座，万里黄金独上台。笑杀公车成偃蹇，仍将词赋入蓬莱。"
        },
        {
            "标题": "哭祝鸣皋",
            "作者": "胡应麟",
            "内容": "吁嗟祝生谁谓而年仅止此，尔胡以生胡以死。文章独抱掩夜台，寂寞寒山饿妻子。\n忆生束发负奇尚，壮气凌云薄金紫。绳枢瓮牖穷彻骨，耻向豪门谒涓涘。\n世人妒生狂欲杀，白眼纵横半睚眦。青衫一领不得消，掷向齐东营耒耜。\n胡为复作长安游，瞰"
        },
        {
            "标题": "仲秋同祝鸣皋诸文学再游西山得诗四首天 其一 寿山谒诸陵",
            "作者": "胡应麟",
            "内容": "紫殿衣冠肃，玄宫剑玺遥。天回群后集，地迥百灵朝。\n文字垂羲画，声歌咽帝韶。万年沾洒处，寒雨动青霄。"
        },
        {
            "标题": "舟中寄别祝文学鸣皋",
            "作者": "胡应麟",
            "内容": "蓟门秋色近何如，忆汝仓皇赋索居。千里寒风晨挂席，万山残雪暮驱车。\n形容渐老归时鬓，意气偏悬别后书。为报武陵花满目，青鞋吾欲伴樵渔。"
        },
        {
            "标题": "别祝鸣皋",
            "作者": "胡应麟",
            "内容": "砍地哀歌气尚雄，十年词赋与君同。琴声一奏风尘下，剑色双悬宇宙中。\n已信君平堪市隐，何来阮籍尚途穷。心期不道天南北，对握骊珠望彩虹。"
        },
        {
            "标题": "望湖亭雨中作怀祝鸣皋",
            "作者": "胡应麟",
            "内容": "极目危栏外，秋光乱夕舂。雨声千涧集，云气两湖重。\n翠压仙坛竹，青舒佛院松。美人烟水畔，何处采芙蓉。"
        },
        {
            "标题": "仲秋同祝鸣皋诸文学再游西山得诗四首天 其二 湖上",
            "作者": "胡应麟",
            "内容": "积水湖天合，泠泠帝阙西。逶迤云色净，掩映日华低。\n凤吹临高岸，龙舟出大堤。桃花源咫尺，洞口夕闻鸡。"
        },
        {
            "标题": "莫愁乐二首 其二",
            "作者": "胡应麟",
            "内容": "昔为石城乡，今作莫愁里。开门见所欢，容色艳桃李。"
        },
        {
            "标题": "莫愁乐二首 其一",
            "作者": "胡应麟",
            "内容": "莫愁在何处，石城西南弄。手携卢家郎，吹箫跨双凤。"
        },
        {
            "标题": "送人还秣陵",
            "作者": "胡应麟",
            "内容": "献书辞北阙，仗剑出西京。落日沧江远，孤帆万里征。\n烟霞淮口寺，风雨石头城。别后相思处，关山候雁鸣。"
        },
        {
            "标题": "寄燕中友人六首 其四 秣陵李惟寅",
            "作者": "胡应麟",
            "内容": "长啸秋风问解携，黄金台上几扳跻。霜飘鼓角中原静，雾捲旌旗太白低。\n伴直每趋三殿晓，看花时出五陵西。相思共拂张华剑，莫使寒光暗鸊鹈。"
        },
        {
            "标题": "送汪象先还歙中余将卜居秣陵象先订余买宅杏花村同以明岁秋晚",
            "作者": "胡应麟",
            "内容": "青萍长夜舞离筵，绿绮犹将别路弹。岸夹丹枫云外寺，江鸣黄叶雨中船。\n乡心半咽骊驹外，客梦孤飞雁阵前。携手杏花原上约，凤凰台月几回圆。"
        },
        {
            "标题": "两得欧桢伯书及致西署秣陵二集走笔寄谢询其苍头李英",
            "作者": "胡应麟",
            "内容": "王生手持双鲤鱼，剖之中有明月珠。鲛人夜泣魑魅走，珊瑚十万罗前除。\n美人吏隐金陵畔，金马铜龙谁不羡。缓辔晨过莫愁里，鸣珂夜入明光殿。\n秦淮千里心悠哉，瀫水兰桡那得开。君家摩勒有佳句，祗今何似郗方回。"
        },
        {
            "标题": "膝汝载先生卜筑武夷邀余过访余以家慈卧床褥尚孤此约感念今昔不胜怅惘敬赋小诗奉寄凡八章 其二",
            "作者": "胡应麟",
            "内容": "九曲移家近，三山入望遥。楼台临碧汉，户牖逼青霄。\n坐叩梅仙诀，行逢木客谣。袛疑尘世隔，无路问渔樵。"
        },
        {
            "标题": "送安头陀还兰阴作同少傅公四首 其四",
            "作者": "胡应麟",
            "内容": "六洞三山次第看，白云回望满长安。何须更觅莲花藏，一代金轮属宰官。"
        },
        {
            "标题": "送何仁仲之南都二首 其二",
            "作者": "胡应麟",
            "内容": "祖帐春明外，桃花别路长。暂韬题赋笔，初绾纳言章。\n观入新鳷鹊，台呼旧凤凰。昼游欢咫尺，一水是潇湘。"
        },
        {
            "标题": "暮行桐庐道中",
            "作者": "胡应麟",
            "内容": "纳纳驱行旆，遥遥泛客槎。万山藏鸟道，一水护渔家。\n束峡天形小，奔崖地脉斜。严陵矶畔月，蚤已著芦花。"
        },
        {
            "标题": "秋日同显卿瀫元厚之过城南禅院小憩作",
            "作者": "胡应麟",
            "内容": "名香聊一炷，山色满绳床。初地谈真谛，空门对坐忘。\n维摩身是幻，梵志爪偏长。掷杖吾将去，西林下夕阳。"
        },
        {
            "标题": "送何仁仲之南都二首 其一",
            "作者": "胡应麟",
            "内容": "去去何公子，春风一骑寒。含香辞上国，傅粉入长干。\n桃叶江帆稳，梅花郡阁残。芳洲寻白鹭，何似故园看。"
        },
        {
            "标题": "暮春游白岳十二首 其一 齐云岩",
            "作者": "胡应麟",
            "内容": "中天城阙吐蓬莱，万仞芙蓉压翠苔。紫雾昼连三竺起，青霞晨傍九华来。\n龟蛇隐见灵仙窟，龙象骞腾上帝台。奇绝东南谁并此，祗应人世有雄才。"
        },
        {
            "标题": "潞河舟中再别惟寅裕卿汝修绝句五首",
            "作者": "胡应麟",
            "内容": "雨色荆门树树哀，武昌黄鹤暂徘徊。西风玉笛危楼上，万片梅花落酒杯。"
        },
        {
            "标题": "秋日携尊城东大寺山作",
            "作者": "胡应麟",
            "内容": "步出东郭门，骋望西山麓。信足登其颠，聊怡白云目。\n川原何逶迤，城邑自相属。飞甍俨鳞次，万户列平陆。\n高峰下牛羊，斜照散麋鹿。苍苍瀫川流，靡靡兰皋绿。\n列岫澄尘襟，清涟媚遐瞩。契深浩忘言，虑澹信超俗。\n载咏衡门诗，轩盖非所欲。"
        },
        {
            "标题": "暮春游白岳十二首 其五 紫霄岩",
            "作者": "胡应麟",
            "内容": "万峰晴色暮登临，望入山腰翠欲沉。雾拥楼台横碧落，云拖"
        },
        {
            "标题": "送宋少府之南康",
            "作者": "胡应麟",
            "内容": "一叶秋风度蓟台，争传飞檄下蓬莱。云收函谷青牛去，雾拥匡山白鹿来。\n帝惜扬雄甘吏隐，人占梅福是仙才。香炉紫气三千仞，为扫题名旧绿苔。"
        },
        {
            "标题": "仲冬朔舟次南旺闺中暮夜得雄镫下发书报家大人信笔志喜四律 其三",
            "作者": "胡应麟",
            "内容": "但说充闾庆，都忘立壁愁。百年今始慰，五岳暮仍游。\n入掌珠先媚，看肌玉并柔。茆庐三万轴，累汝瀫江头。"
        },
        {
            "标题": "仲冬朔舟次南旺闺中暮夜得雄镫下发书报家大人信笔志喜四律 其一",
            "作者": "胡应麟",
            "内容": "庭树先春发，阶兰入夜茸。帝心怜敝族，天意系衰宗。\n甓社明孤蚌，高阳兆一龙。桑弧挂篷牖，差快浪游踪。"
        },
        {
            "标题": "仲冬朔舟次南旺闺中暮夜得雄镫下发书报家大人信笔志喜四律 其二",
            "作者": "胡应麟",
            "内容": "图籍曾先世，弓裘盼后人。芝兰聊慰念，梨栗漫生嗔。\n谢氏庭阶茂，陶公户牖贫。尺书连夜发，先报白头亲。"
        },
        {
            "标题": "赠钱将军",
            "作者": "胡应麟",
            "内容": "属国儒风远，轻车将略长。侍童青玉案，前队绿沈枪。\n北府晨开席，南楼夜据床。邵陵游猎处，白马映丝缰。"
        },
        {
            "标题": "仲冬朔舟次南旺闺中暮夜得雄镫下发书报家大人信笔志喜四律 其四",
            "作者": "胡应麟",
            "内容": "作赋长安邸，谈诗大海湄。千秋吾自得，再世尔何迟。\n贵敢希龙种，痴从笑虎儿。蹉跎罔极恨，无计起萱墀。"
        },
        {
            "标题": "又拟古八首 其四",
            "作者": "胡应麟",
            "内容": "肃肃金风至，大火时西流。游子异乡县，中夜怀百忧。\n驱车驾言迈，奄忽岁已秋。登高望故里，江汉何悠悠。\n佳人在远道，欲济无轻舟。同心日夜隔，涕泪纵横流。\n愿为南飞翼，万里行相求。"
        },
        {
            "标题": "秋日南轩栉发忽数茎斑斑焉漫题二绝志感 其二",
            "作者": "胡应麟",
            "内容": "绿鬓全抛旧日容，一庵秋色照蒙茸。凭谁试摘三千丈，挽取羲和驾六龙。"
        },
        {
            "标题": "又拟古八首 其三",
            "作者": "胡应麟",
            "内容": "灼灼园中花，盈盈道傍柳。敷荣艳阳月，攀折佳人手。\n秋风一朝至，容耀讵能久。人生寄天地，聚散何不有。\n俛仰百岁间，倏忽成老丑。身名匪金石，富贵欲谁守。\n怡我平生亲，独有盈尊酒。"
        },
        {
            "标题": "又拟古八首 其五",
            "作者": "胡应麟",
            "内容": "朝登北邙山，徘徊望陵谷。荒坟何累累，狐兔自相触。\n白杨夹修途，黄泉蔽层曲。伤彼潜寐人，年命一何速。\n生存宇宙间，行乐苦不足。驱车暮归来，鸣筝燕华屋。\n北里扬清音，南邻荐新曲。亲知从我游，被御纨与縠。\n相对各尽觞，良夜更秉烛。荣名耀百代，转盼同初旭。\n亮无乔松寿，谁能伤局促。"
        },
        {
            "标题": "又拟古八首 其二",
            "作者": "胡应麟",
            "内容": "高楼有思妇，被服姣且妍。横琴理清曲，渌水被幽兰。\n一弹浮云暮，再鼓流风旋。哀音振林木，听者为忘餐。\n借问何人妇，感叹停朱弦。征夫越万里，一别岁载迁。\n铅华坐销歇，太息空婵娟。"
        },
        {
            "标题": "又拟古八首 其一",
            "作者": "胡应麟",
            "内容": "冉冉岁云暮，念君远别离。浮云蔽原野，四顾白日驰。\n夙昔幸同衾，欢爱誓不移。如何百年好，去我忽若遗。\n严风起天末，霜雪盈路歧。晨起践关山，薄暮长抱饥。\n音徽日夜隔，会合当何时。恨无晨风翼，并起东南飞。"
        },
        {
            "标题": "秋日南轩栉发忽数茎斑斑焉漫题二绝志感 其一",
            "作者": "胡应麟",
            "内容": "未到潘年已二毛，胡床箕踞白云高。犹胜寓直秋风里，寂寂寒更赋骑曹。"
        },
        {
            "标题": "又拟古八首 其六",
            "作者": "胡应麟",
            "内容": "青鸟从南来，翩翩随风翔。口衔尺书至，乃自大海傍。\n美人三岁别，沈忧热中肠。织成机中锦，拂拭烂生光。\n下为连理枝，上为双凤凰。致之万里道，聊以充君床。\n愿言勖斯义，旦夕毋相忘。"
        },
        {
            "标题": "又拟古八首 其八",
            "作者": "胡应麟",
            "内容": "东邻有美质，杂佩何缤纷。明眸辉朝日，绝代少其伦。\n结缡为君妇，婉娈日偕亲。风波起闺闼，中道成荆榛。\n君为东流水，妾若西路尘。东西各相背，信誓何由闻。\n红颜会当歇，岂不怀苦辛。愿君企高节，贱妾宁复云。"
        },
        {
            "标题": "又拟古八首 其七",
            "作者": "胡应麟",
            "内容": "回风吹转蓬，倏忽行万里。游子怀山川，驱车暮不止。\n荒郊四无人，日入断行旅。熊罴向我啼，僮仆为我侣。\n南望见故乡，失路空徙倚。眷彼平生亲，气结不能语。"
        },
        {
            "标题": "送安茂卿赋得富春山钓台同诸子分题作",
            "作者": "胡应麟",
            "内容": "百尺危梯上翠微，空台长日乱云飞。山寒麋鹿归樵径，水落鱼龙傍钓矶。\n越渚帆过兰杜远，汉庭书到薜萝稀。披裘莫道垂纶客，夜夜双星动帝畿。"
        },
        {
            "标题": "拟汉郊祀歌十九首 其十二 景星",
            "作者": "胡应麟",
            "内容": "景星见祠，神鼎载出。煌煌赤文，以播有德。经纬虹霓，屈蟠蛟螭。\n魑魅魍魉，莫能逢之。我鼎爰获，我号爰建。以祀汾阴，光我大汉。\n巍巍夏后，锡此实劳。阅历商周，肇见我郊。敢告上穹，肆逮下土。\n作乐象成，百兽率舞。享帝享亲，以莫弗歆。甘露是凝，昭我万龄。"
        },
        {
            "标题": "聂水部招集署中赋谢兼送聂公北行",
            "作者": "胡应麟",
            "内容": "握手翩翩兴未穷，芳尊何意武林同。不堪坐倚琼枝畔，饱听歌翻玉树丛。\n越海地偏云气紫，燕台天近日华红。春风烂漫甘泉侧，赋就能无望北鸿。"
        },
        {
            "标题": "易水垆头放歌怀庆卿",
            "作者": "胡应麟",
            "内容": "君不见高渐离，举杯击筑天淋漓。君不见鲁句践，叱咤干将起雷电。\n十载荆卿游酒人，褐衣短后随风尘。一朝匕首刺秦国，白虹千丈垂嶙峋。\n貔貅万亿夹广陛，阊阖眈眈虎狼睨。羸躯五尺掉臂入，勇慑孟贲走庆忌。\n世儒刺促计成败，胡不身履斯人地。君不见十三杀人秦舞阳，死灰踯躅秦宫傍。\n当时孺子果怯死，捧图胡以来咸阳。乃知鼎镬良可蹈，一时感激轻毫芒。\n豆羹箪食色陡变，况持白刃游朝堂。天门峨峨九重辟，六师七萃纷张皇。\n从容步履若无事，俯视政也如蜩螗。图穷督亢刃乃见，至今神貌犹扬扬。\n伟哉大勇旷百世，共工项籍争雄强。八创嬉笑总馀事，沾沾俗士徒称扬。\n君不见聂政大呼本仓卒，专诸进食元潜藏。豫生毁形伏桥厕，谁哉十目交嵓廊。\n三人视卿孰难易，一死虽同蹈死异。吁嗟太史传刺客，百代何人奋高义。\n我来易水吟悲风，萧萧匹马随征鸿。当时壮士岂复得，黄金台馆徒穹窿。\n为卿作歌酹卿酒，恍忽精灵下携手。田光鞠傅渺何处，独往城南问屠狗。"
        },
        {
            "标题": "寄怀少宰赵公",
            "作者": "胡应麟",
            "内容": "衣冠何地不蓬莱，大府晨趋百吏来。拄笏云霞流十庙，浮查河汉接三台。\n牛头寺古寻僧去，燕子矶寒送客回。屈指盐梅飞诏下，调羹人在凤凰台。"
        },
        {
            "标题": "同赵使君雨中登大云绝顶夜饮见一楼题",
            "作者": "胡应麟",
            "内容": "缥缈危梯望目萦，微茫秋色半江城。苍龙掣电千禾立，白鸟栖烟万树明。\n北浦鱼竿誇旧涨，西郊农锸快新成。携壶不尽追游思，剪烛虚堂听夜鸣。"
        },
        {
            "标题": "胡谷元池亭杂咏十二首 其二 凝香寝",
            "作者": "胡应麟",
            "内容": "斗室罗尊彝，名香坐中发。何处佳人过，援琴鼓白雪。"
        },
        {
            "标题": "王季孺过访寓中值余偶出诘旦往报季孺已得第迁居矣",
            "作者": "胡应麟",
            "内容": "十里名山一抱琴，那知车马到同心。徘徊凡鸟题空谷，怅望迁莺隔上林。\n太乙炉香三殿迥，平康弦管万家深。木天咫尺群公聚，独有庄生尚越吟。"
        },
        {
            "标题": "同诸公夜饯杨使君于梁中翰宅得低字",
            "作者": "胡应麟",
            "内容": "五马长驰朔雪低，衣冠握手重含悽。惊心北阙辞丹凤，愁色南云望碧鸡。\n铜柱千年标障塞，铁桥万里界封提。亦知上国悬金在，咫尺炎荒到紫泥。"
        },
        {
            "标题": "秋夕纪梦十绝 其八",
            "作者": "胡应麟",
            "内容": "玉榜琼楼次第开，梯仙灵境乍徘徊。花前舞罢山香曲，万朵红英落绛台。"
        },
        {
            "标题": "四知篇 其二 汝南张中丞助父",
            "作者": "胡应麟",
            "内容": "明维嘉隆世，率土皆琳琅。前茅奋历郡，大树标娄江。\n东南并虎视，河洛谁鹰扬。张公起汝邓，九尺须眉苍。\n追风跃兹白，掣电飞乘黄。腰悬两龙剑，绝代俱干将。\n燕台际天起，黄金矗华阳。公年十八九，掉臂排枫阊。\n都人诧玉润，夹道观河阳。含香入建礼，待漏趋明光。\n明时甫释褐，吏部聊为郎。青藜校中垒，画戟持东方。\n一官等泡幻，千劫宁存亡。维时西曹隽，六七争腾骧。\n分麾轶两汉，授甲陵三唐。张公奋臂入，操翰如长江。\n流星控繁弱，贯月浮馀皇。金膏丽若木，火齐明扶桑。\n维扬怯旗鼓，下雉靡旌"
        },
        {
            "标题": "琵琶行",
            "作者": "胡应麟",
            "内容": "李将军，虬髯戟列横秋冥。当关壁立万夫勇，扫空大漠无王庭。\n一朝谢事东海上，皓首华颠气逾王。醉归叱咤灞陵尉，长揖嫖姚不相让。\n欲将雄剑卖黄金，却把琵琶弹素心。凄清激烈风雨过，高楼五月如山阴。\n君不见贺怀智，石槽铁拨云雷气。唐家供奉推第一，青史流传誇绝艺。\n君不见康昆崙，指下鏦铮捷有神。玉盘骊珠千百转，春冰拆裂河流浑。\n将军岳岳起当代，手挈二子成三人。即今狼居尽款塞，九边铁骑閒黄云。\n明妃奉帚长信殿，娥眉不踏燕山尘。山西老将亦无用，金甲苔生土花重。\n笳声寂静刁斗寒，但把琵琶学三弄。华堂秋空月满楹，朱弦翠幕流明星。\n觞行乐奏豪兴发，快剑长戟纷争鸣。为君慷慨弹入塞，莫作琵琶亭下听。"
        },
        {
            "标题": "司马公既命片云矣更谓余命一字忆公高唐记神女小字瑶姬请遂辍以字之公笑曰可并为赋一绝句",
            "作者": "胡应麟",
            "内容": "仙姬环佩下瑶台，握手桃花万树开。日暮巫山行雨去，莫教人拟片云来。"
        },
        {
            "标题": "季秋同李邓二明府俞山人寻灵隐故址作",
            "作者": "胡应麟",
            "内容": "叠磴危梯万仞悬，嵯峨飞阁架苍烟。天浮海色雕楹外，日荡江流画栱前。\n玄鹤并携珠履客，青凫双下玉台仙。谁言康乐题诗旧，婺女犹闻笔似椽。"
        },
        {
            "标题": "灵洞山房杂咏为赵太史题五首 其四 片石飞云",
            "作者": "胡应麟",
            "内容": "萧然行橐赋归农，琴鹤斋前但故踪。莫道岭南无长物，罗浮携得最高峰。"
        },
        {
            "标题": "平陵东",
            "作者": "胡应麟",
            "内容": "平陵东，气郁葱。大雷电，天以风。启金縢，告元功。谁其辅者安汉公。\n安汉公，坐明堂。发天兵，下咸阳。讨贼盗，捕乱亡。贼盗乱亡，畴则使东郡，太守翟氏子不量。\n其力罔畏死，天兵桓桓孰敢当。所击者破禦者殃。\n烟尘扫荡清一方。颈系诸累俘未央。君不见翟义公，今日系。\n安汉公，明日帝。彼已之子甘若荠。天凤改元易汉制。\n白水真人从东来。昆阳百万成沙灰。坐倚斗柄临高台。\n胡不再开金縢谕九垓。胡不再开金縢谕九垓。"
        },
        {
            "标题": "应挥使招集坐中北乐侑觞赋谢",
            "作者": "胡应麟",
            "内容": "燕寝清香散鹤群，玳筵霞色坐絪缊。蹁跹舞袖花间出，嘹喨歌喉竹下闻。\n旅梦乍回燕邸月，乡心犹共越溪云。凭高试望东南气，灿烂明星拂剑文。"
        },
        {
            "标题": "座中赠吴隐君",
            "作者": "胡应麟",
            "内容": "梵刹金银布，人天下夕阳。菩提千界净，荷芰六时芳。\n渺漫恒河筏，蹉跎劫海航。凭君畏垒下，一授卫生方。"
        },
        {
            "标题": "月下船窗独坐寄内是夜系缆东昌",
            "作者": "胡应麟",
            "内容": "憔悴鹔鹴裘，飞霜正暮秋。亦知妆阁上，频夜望刀头。"
        },
        {
            "标题": "岭南祁羡仲以诗见贻赋答并问惟敬秘书",
            "作者": "胡应麟",
            "内容": "南海祁生何卓荦，题书远寄吴天鹤。开缄恍对四百峰，片片罗浮白云落。\n年来岭表多词人，黎欧以后谁其伦。丈夫寸心在万古，那能龌龊随风尘。\n闻汝好吟兼好酒，一釂千钟世希有。黎生夙昔称酒狂，对汝还能剧饮否。\n高阳酒徒气若虹，有兴倘过兰陵东。不信今时酒殊绝，试问琅琊王长公。"
        },
        {
            "标题": "惟寅偶中人言不佞复将南发去住之怀凄然岐路漫成此章",
            "作者": "胡应麟",
            "内容": "虎将亲提十万师，功成频奏乞归词。宁知巧贝生文锦，不信明珠溷素丝。\n上将且开黄菊宴，游人先到赤松祠。飞霜夜发河桥舫，愁绝乖龙入梦思。"
        },
        {
            "标题": "夏日集古堂阅宋元诸名流画题十绝句 其三",
            "作者": "胡应麟",
            "内容": "一卷南华子，科头抱双膝。时有鹿麋来，殷勤似相识。"
        },
        {
            "标题": "同房仲过云间舟中听赵五叔远夜歌作",
            "作者": "胡应麟",
            "内容": "楼船明月夜如霜，一曲清歌赵五郎。贪听阳关第三叠，不知行色在吴阊。"
        },
        {
            "标题": "湖上汎舟憩俞祠同赵生汝元听歌作",
            "作者": "胡应麟",
            "内容": "荡漾青丝笮，淹留白接䍦。人歌朝雨后，客醉暮云时。\n隔竹觞频送，穿花席屡移。他年怀李白，应赋习家池。"
        },
        {
            "标题": "谢赵相国借湘竹榻",
            "作者": "胡应麟",
            "内容": "落魄宗郎爱卧游，十年湖海梦魂愁。朝来一榻平津至，何事陈登百尺楼。"
        },
        {
            "标题": "企喻歌四首 其四",
            "作者": "胡应麟",
            "内容": "天生健男子，何须多结伴。独身取月支，降卒三十万。"
        },
        {
            "标题": "企喻歌四首 其一",
            "作者": "胡应麟",
            "内容": "双鞬铁裲裆，谁家大健儿。蛇矛丈八盘，上马捷若飞。"
        },
        {
            "标题": "为沈生题扇",
            "作者": "胡应麟",
            "内容": "清夜琵琶搊落梅，香山司马玉山颓。若为长恨歌成诵，一曲千金意未回。"
        },
        {
            "标题": "企喻歌四首 其二",
            "作者": "胡应麟",
            "内容": "腰间大羽箭，竖指百夫力。突如飞天鹞，万鸟戢羽翼。"
        },
        {
            "标题": "杨思悦茂才招同沈侍御金观察李山人集湖上得长字",
            "作者": "胡应麟",
            "内容": "荫竹穿萝一径长，谁专别墅在钱塘。尊携北海千秋色，座纳西湖万顷凉。\n上客风流元贾马，中林词藻尽求羊。栖迟十载谈玄意，白发云天卧草堂。"
        },
        {
            "标题": "送易惟效观察之蜀中同李司理作八首 其二",
            "作者": "胡应麟",
            "内容": "荧煌箫鼓夹离筵，处处棠阴拂画船。叱驭重看行栈日，观棋犹忆烂柯年。\n瞿塘急峡高牙外，夔府孤城大纛前。满目匡山云雾色，好凭遗碣问青莲。"
        },
        {
            "标题": "前缓声歌",
            "作者": "胡应麟",
            "内容": "缘木求鱼，譬彼入山采珠。意气虽勤，奈此道路殊。\n总角相亲，同室共居。君心有他，如隔里闾。身非草木根株。\n他人有心，忖度在余。欲见子都，乃值狂且。嗟他心之人，虫鸟之弗如。"
        },
        {
            "标题": "秋日泛舟钱塘观潮放歌",
            "作者": "胡应麟",
            "内容": "黑风夜簸沧溟水，冯夷却走海若靡。素车白马来何方，璇室琼楼遍空起。\n玉龙垂地五千丈，银河驾天一百里。三军钜鹿战始酣，万甲长平溃难止。\n胡生此时归适越，醉挟扁舟离江渚。鼓柁初疑月窟中，旋身已入冰壶里。\n雪山恍见释迦坐，一苇聊将达摩拟。波翻魍魉泣，浪跋天吴语。\n长鲸鼓鬣如峻山，电掣云愁堕飞雨。舟人渔子袖手不敢出，篷底仓皇掩其耳。\n是日胡生气无比，轻桡在手疾于矢。白眼茫茫向天际，欲乘长风破万里。\n回瞻圆峤若咫尺，东望扶桑聊徙倚。即如鲁连蹈岂得，便逐灵均兴难已。\n君不见越王宫，吴王宇，寂寞空厓半颓圯，日夜寒涛浸荒址。\n满眼豪华遽如许，人生龌龊胡为尔。乘槎八月差快意，击楫中流竟何以。\n天寒日暮风转疾，彷佛鸱夷共相语。朝来更泛若耶棹，会挟西施从范蠡。"
        },
        {
            "标题": "再叠前韵寄祝生时明元以舟溯之不得",
            "作者": "胡应麟",
            "内容": "怅望幽期越水头，蒹葭白露满中流。空悬仲举千秋榻，苦恋休文八咏楼。\n玉笛关山偏引恨，珠帘云雾迥生愁。惟应天柱寻仙客，曳履孤峰尽夜游。"
        },
        {
            "标题": "赠李司理二首 其二",
            "作者": "胡应麟",
            "内容": "识面荆州更有无，频将意气傍菰芦。青春紫殿誇陈策，绿鬓黄堂佐剖符。\n三尺清风悬水镜，万家明月浸冰壶。铜鞮况是山公在，把臂何妨学酒徒。"
        },
        {
            "标题": "送易惟效观察之蜀中同李司理作八首 其一",
            "作者": "胡应麟",
            "内容": "粲烂除书汉阙来，蜀天何处望蓬莱。黄堂久擅分符绩，乌府新推仗钺才。\n雾拥双龙行剑阁，云随一鹤度琴台。百花潭上题诗暇，几唤词人共绿醅。"
        },
        {
            "标题": "读国初四君遗集 其一 宋学士景濂",
            "作者": "胡应麟",
            "内容": "猗与太史公，振代见才杰。百氏勤雕锼，二典恣渔猎。\n雄章发天造，大手扬帝烈。至今艺士林，冠世推阀阅。"
        },
        {
            "标题": "赠李司理二首 其一",
            "作者": "胡应麟",
            "内容": "环佩翩翩下玉除，汉庭司法定谁如。才名供奉骑鲸后，家世将军射虎馀。\n座里雄风回七泽，囊中春雪照三衢。探奇不独青霞兴，物色时能到草庐。"
        },
        {
            "标题": "李司理招集署中",
            "作者": "胡应麟",
            "内容": "玉署烧灯共岁残，胡床携手不知寒。微言总为千秋合，纵饮何妨乙夜阑。\n竹送清霜流藻井，梅飞残月下雕阑。传家剩有河梁句，莫诧双龙唱和难。"
        },
        {
            "标题": "潞河侨居逾月媵人于首夏望前举一女逾旬复举一男黄燮卿王至卿胡静父胡谷元茅厚之过集斋头戏作",
            "作者": "胡应麟",
            "内容": "拂曙悬弧向草莱，经旬弄瓦坐莓苔。雄雌敢谓双龙出，络奕偏劳驷马来。\n柳絮何时吟院落，芝兰遥夜发庭台。无嫌婚嫁催头白，九域名山候赋才。"
        },
        {
            "标题": "饮酒漫成寄李允达",
            "作者": "胡应麟",
            "内容": "击节长歌兴转豪，浮名何事读离骚。飞扬跋扈元吾辈，放逐飘零更汝曹。\n白日骑羊三洞远，青天扪虱万峰高。先秋已订浮槎约，散发扶桑弄海涛。"
        },
        {
            "标题": "秦王卷衣",
            "作者": "胡应麟",
            "内容": "春色醉秦楼，秦玉夜宴游。銮舆回卤簿，凤管叶箜篌。\n七宝流苏帐，千金集翠裘。何人最承幸，卷赠龙阳侯。"
        },
        {
            "标题": "贞吉以秦镜并短歌见贻赋此奉答",
            "作者": "胡应麟",
            "内容": "谁讶轩辕旧物留，美人持赠自南州。传看玉质千秋上，不愧冰心万里投。\n勋业杜陵堪徙倚，云山王绩任遨游。莫誇照胆秦宫事，一对蛾眉客自愁。"
        },
        {
            "标题": "再过娄江访二王先生二首 其一",
            "作者": "胡应麟",
            "内容": "百里娄江路未遐，丹砂重问葛洪家。飞花似识寻源棹，古木如停上汉槎。\n织女机头长日月，秦人洞里遍云霞。相逢莫话河东赋，一出春明鬓已华。"
        },
        {
            "标题": "得弇州公书并见寄诸作赋荅四首 其一",
            "作者": "胡应麟",
            "内容": "玉树双裁照锦囊，鸿书谁拟问沧浪。频年紫气高函谷，一日青云遍首阳。\n门客有诗传大雅，老臣无赋上长杨。烟花绕座秦淮月，愁绝春城梦去长。"
        },
        {
            "标题": "句曲道中奉怀王司马先生寄讯八首 其六",
            "作者": "胡应麟",
            "内容": "寂寞千秋事，踟蹰六代间。新亭新日月，旧馆旧河山。\n柳色停车骑，花香杂佩环。吴姬年尚少，劝客亦酡颜。"
        },
        {
            "标题": "送王山人游秦中",
            "作者": "胡应麟",
            "内容": "斗酒山城暮，东风怅别离。天青游华日，地紫入关时。\n博望千年苑，昆明万古池。平生飞动兴，合遣杖藜知。"
        },
        {
            "标题": "赠孙水部用纯用纯工文赋学无不窥至弧矢之精侪辈尤罕及者",
            "作者": "胡应麟",
            "内容": "缥缈黄金蓟北台，高天虹色异人来。雕弧七札穿杨技，綵笔三都视草才。\n秦望山川盘禹穴，昆明池水夹蓬莱。谈诗东阁饶清兴，莫遣斜阳堕翠苔。"
        },
        {
            "标题": "古意赠云间唐子四章 其二",
            "作者": "胡应麟",
            "内容": "哲人代沦谢，大雅谅难作。世路日凌夷，词场巧枘凿。\n睊睊郢都匠，戾目陵阳璞。何彼金闺彦，高谊振顽薄。\n尺书寄远道，论交慰离索。风霜粲华缄，飒爽动林薄。\n神剑贻雷张，仙舟伫李郭。寥寥九成奏，孰振钧天乐。\n千人失酬和，片语谢雕琢。泠泠金石声，三叹起韶濩。"
        },
        {
            "标题": "过齐东不及持斗酒酹鸣皋墓二绝寄怀 其一",
            "作者": "胡应麟",
            "内容": "满眼寒山卧北邙，修文人去尚为郎。无劳更下杨朱泣，曾共斋头种白杨。"
        },
        {
            "标题": "夜同朱吴李徐诸生集于茂才宅听歌",
            "作者": "胡应麟",
            "内容": "南陌朱楼并马寻，一尊尘外共披襟。齐姜久擅高唐曲，越客同操下里吟。\n烛映纱厨春色浅，香飞罗袂夜寒深。云门寂寞当年调，惭愧钟期抱玉琴。"
        },
        {
            "标题": "瞻堂十景为大参徐公作 其六 绿野堂",
            "作者": "胡应麟",
            "内容": "禾黍被郊原，绿畴自高下。何论十仞堂，将筑万间厦。"
        },
        {
            "标题": "叶明府创浮梁新成往来利涉二律以纪乐观并寄师相赵公 其一",
            "作者": "胡应麟",
            "内容": "夹岸津亭架彩斿，艨艟不断大堤头。长虹尽压双溪浪，画鹢横分万里流。\n几处尊罍浮白坐，谁家环佩踏青游。甘棠满植沙洲上，荏苒仙凫近玉旒。"
        },
        {
            "标题": "入晋陵复不及访朱在明怅然复寄此诗",
            "作者": "胡应麟",
            "内容": "廿载飞书醉白沙，乱山寒色限孤查。南园一夜西风急，无数江蓠尽落花。"
        },
        {
            "标题": "叶明府创浮梁新成往来利涉二律以纪乐观并寄师相赵公 其二",
            "作者": "胡应麟",
            "内容": "三百栏干照画樯，澄波如黛压飞梁。天浮乌鹊长河畔，地接鼋鼍大海傍。\n游女东西矜拾翠，行人南北罢褰裳。乘舆最笑公孙拙，何限恩波瀫水阳。"
        },
        {
            "标题": "奉寿大学士洪都张公四首 其二",
            "作者": "胡应麟",
            "内容": "海屋筹增玳瑁筵，东皇灵气夜周旋。三台拱极星辰上，八柱擎天日月前。\n左马文章鸾掖贵，夔龙勋业凤池传。桃花漫忆西华外，玉洞明霞万树悬。"
        },
        {
            "标题": "拟大明铙歌曲十八首 其五 婺归德",
            "作者": "胡应麟",
            "内容": "天兵十万下东国，婺以先宁驻皇跸。景星荧荧耀城邑，我战则胜攻则克。\n四海从风靡弗一，势如破竹烽燧息。天命曷归归有德。"
        },
        {
            "标题": "题李唐雪山游骑图歌",
            "作者": "胡应麟",
            "内容": "阴崖冻雪霾乱石，谁其画者李唐笔。万仞寒山挂崒嵂，恍见当时大斧劈。\n何人布裘裹竹笠，款段婆娑入高壁。后有苍头挈双屐，太华路南望咫尺。\n欲陟其巅叩拘翼，帝座罘罳俨呼吸。十二琼楼众仙集，鹤氅缤纷互长揖。\n白昼乘风绕八极，我欲从之路昏黑。未满丹台谪来籍，策蹇言归故井邑，灞陵桥头句堪觅。"
        },
        {
            "标题": "反三妇艳二首 其一",
            "作者": "胡应麟",
            "内容": "大妇吟白头，沟水东西流。中妇歌懊侬，红颜空自红。\n小妇咏团扇，辛苦郎自见。莫誇三妇艳，丈人涕如霰。"
        },
        {
            "标题": "广三妇艳四首 其一",
            "作者": "胡应麟",
            "内容": "大妇出姬姜，族望不可加。中妇出燕赵，容色鲜如花。\n小妇出吴越，盈盈娇浣纱。丈人但安坐，四海方为家。"
        },
        {
            "标题": "三妇艳二首 其二",
            "作者": "胡应麟",
            "内容": "大妇贴花钿，中妇理红妆。小妇画蛾眉，含娇踏春阳。\n良人试垂盼，良夜殊未央。"
        },
        {
            "标题": "三妇艳二首 其一",
            "作者": "胡应麟",
            "内容": "大妇拂花笺，中妇理冰弦。小妇学弹棋，夭桃斗春妍。\n良人定睛觑，谁当最可怜。"
        },
        {
            "标题": "广三妇艳四首 其三",
            "作者": "胡应麟",
            "内容": "大妇出迎客，二十颇有馀。中妇起持觞，二九曳罗襦。\n小妇坐鸣筝，二八正敷腴。丈人但行乐，南面安得如。"
        },
        {
            "标题": "续三妇艳二首 其二",
            "作者": "胡应麟",
            "内容": "大妇妆初成，一顾倾人城。中妇妆乍毕，一盼倾人国。\n少妇妆未己，一笑倾人主。有酒清且旨，交加学连理。"
        },
        {
            "标题": "青阳度",
            "作者": "胡应麟",
            "内容": "金犊游东郊，玉骢返西路。相逢无一言，脉脉青阳度。"
        },
        {
            "标题": "七月十五夜小亭玩月",
            "作者": "胡应麟",
            "内容": "尊酒凭阑客思孤，万家明月对冰壶。不知檐外秋多少，一夜飞霜下井梧。"
        },
        {
            "标题": "奉赠大司马潘公",
            "作者": "胡应麟",
            "内容": "瓠子功成帝眷驰，老臣衔命出彤墀。千门月静留都钥，万灶霜清白下旗。\n宾客南楼频拥啸，生徒东阁尽裁诗。极知吐握姬公念，踯躅河梁问路岐。"
        },
        {
            "标题": "题留馀堂为潘大司马",
            "作者": "胡应麟",
            "内容": "朝日堂开霅水滨，昆山入坐照嶙峋。骑曹官显非先世，驷马宾多属后人。\n绿野云萝长护色，平泉花木尽含春。谩将七叶誇门第，百代勋庸属老臣。"
        },
        {
            "标题": "彭稚修以病乞假暂还匡庐诗送之",
            "作者": "胡应麟",
            "内容": "憔悴青毡越水头，一尊长啸揽吴钩。高斋暮辍康成讲，名岳朝看太史游。\n五老云霞天并入，九江涛浪雪争流。春花正逐离筵满，忍听阳关上客舟。"
        },
        {
            "标题": "送梁持伯暂还南海",
            "作者": "胡应麟",
            "内容": "翩翩舆马驻江干，暂辍含香汉殿官。云气乍看随玉节，露华犹忆对金盘。\n尊前叶送罗浮暝，笛里花飘大庾寒。极目故园琼海上，好携春雪向长安。"
        },
        {
            "标题": "清源寺中戏效晚唐人五言近体二十首 其十五",
            "作者": "胡应麟",
            "内容": "十里华严界，重来雪未消。钟声寒殿出，塔影夜池摇。\n桂树萦阶发，藤花拂座飘。西来乱峰外，有路入中条。"
        },
        {
            "标题": "清源寺中戏效晚唐人五言近体二十首 其一",
            "作者": "胡应麟",
            "内容": "寺忆支公住，林馀惠远踪。浮杯来大壑，振锡上孤峰。\n径僻云埋树，窗明雪照松。踟蹰贪佛日，归趁暮天钟。"
        },
        {
            "标题": "清源寺中戏效晚唐人五言近体二十首 其二",
            "作者": "胡应麟",
            "内容": "大地悬香刹，中天筑化城。重檐飞岳色，古壁撼河声。\n法座琪花暗，经坛贝叶明。异时斋绣佛，帝释下瑶京。"
        },
        {
            "标题": "清源寺中戏效晚唐人五言近体二十首 其八",
            "作者": "胡应麟",
            "内容": "杖履初辞越，庵堂半住吴。腊深松树老，禅久桂丛疏。\n五岳云高下，三峨雪有无。异时腾劫海，片笠授潜夫。"
        },
        {
            "标题": "清源寺中戏效晚唐人五言近体二十首 其五",
            "作者": "胡应麟",
            "内容": "杖策平堤外，轻风拂面柔。寒山成独往，老衲话重游。\n怖鸽萝龛下，飞萤竹径流。将因谢尘鞅，丈室住牛头。"
        },
        {
            "标题": "清源寺中戏效晚唐人五言近体二十首 其十二",
            "作者": "胡应麟",
            "内容": "辞家来北岳，结社向南屏。夙擅降龙诀，新传相鹤经。\n推敲临野烧，饮啄闭山亭。夜夜康王谷，飞泉独坐听。"
        },
        {
            "标题": "是夕月色如昼水部改席庭中酣畅丁夜再赋",
            "作者": "胡应麟",
            "内容": "万顷蟾光浸碧空，千门雁阵卷西风。高天霜露金茎外，大地山河玉镜中。\n团扇欲辞清暑殿，胡床如坐广寒宫。夜深谁唱霓裳曲，极目飞鸾大海东。"
        },
        {
            "标题": "友琴册为陆太学题并呈思清孝廉",
            "作者": "胡应麟",
            "内容": "名香萝薜下，一室素琴悬。四壁青山响，千秋白雪传。\n广陵新按谱，单父旧鸣弦。欲起钟期听，乾坤对惘然。"
        },
        {
            "标题": "清源寺中戏效晚唐人五言近体二十首 其四",
            "作者": "胡应麟",
            "内容": "云霞寻老衲，尘土拂征衫。鹿叩谈经石，猿啼说法嵓。\n寒云封密筱，冻雪堕危杉。何限宗雷句，穹碑百尺镵。"
        },
        {
            "标题": "清源寺中戏效晚唐人五言近体二十首 其六",
            "作者": "胡应麟",
            "内容": "能仁元海峤，伏毒旧江濆。隘地龙藏雨，高天鹤跨云。\n岚深秋径失，瀑远夜堂闻。寂寂盂兰想，先题发愿文。"
        },
        {
            "标题": "清源寺中戏效晚唐人五言近体二十首 其七",
            "作者": "胡应麟",
            "内容": "户牖生虚白，楼台上郁蓝。谈经狮子吼，护法象王参。\n桧老斜撑石，松枯半压潭。何因挈天女，绝顶卧茅庵。"
        },
        {
            "标题": "清源寺中戏效晚唐人五言近体二十首 其十",
            "作者": "胡应麟",
            "内容": "为叩西方刹，因停北上槎。金身悬宝树，玉髻涌瑶花。\n梦已清圆觉，心将悟法华。恒河归去路，云雾绕三车。"
        },
        {
            "标题": "清源寺中戏效晚唐人五言近体二十首 其十四",
            "作者": "胡应麟",
            "内容": "一褐闭禅关，孤云尽日闲。来从身毒国，买断沃洲山。\n白象鸣銮去，青狮护驾还。中天弥勒阁，未许善财攀。"
        },
        {
            "标题": "清源寺中戏效晚唐人五言近体二十首 其十三",
            "作者": "胡应麟",
            "内容": "香炉峰外路，云日昼凄凄。飞瀑当楼满，寒山入座低。\n潭心龙女出，塔杪雁王栖。会逐昙摩履，翩翩大碛西。"
        },
        {
            "标题": "清源寺中戏效晚唐人五言近体二十首 其三",
            "作者": "胡应麟",
            "内容": "香积何年启，天风蹑屩攀。白云平讲座，青霭覆禅关。\n断碣横高陇，疏钟出乱山。一僧头白坐，兀兀定林间。"
        },
        {
            "标题": "淮上访王世叔留集署中座出新鲥共饱即席题",
            "作者": "胡应麟",
            "内容": "急管繁弦次第陈，歌鱼宁叹暮途贫。峥嵘铁网飞银鬣，粲烂金盘照玉鳞。\n岂为江莼能唤客，祇因岩桂共留人。孤亭环碧他年过，遮莫羊裘动帝宸。"
        },
        {
            "标题": "卢使君追步隐侯作后八咏诗不佞次题倚和倚槛思民力 其五 署府闻秋笛",
            "作者": "胡应麟",
            "内容": "何处拈长笛，飞声弄月明。梅花千万树，一夜落江城。\n隔座桓伊思，登楼越石情。洞庭秋水阔，嘹呖雁鸿鸣。"
        },
        {
            "标题": "寄灌父",
            "作者": "胡应麟",
            "内容": "怅望西亭客，沈吟北海筵。玉笙王屋顶，珠履邺台前。\n桂树先秋发，藜灯入夜悬。异时双鹤语，归问大罗天。"
        },
        {
            "标题": "秋宫词",
            "作者": "胡应麟",
            "内容": "梧桐飞叶下银床，肠断秋声玉漏长。三十六宫明月里，夜听弦管出朝阳。"
        },
        {
            "标题": "秋闺曲二首 其一",
            "作者": "胡应麟",
            "内容": "八月秋风起，揄关正雪花。何因吹妾梦，万里到龙沙。"
        },
        {
            "标题": "秋闺曲二首 其二",
            "作者": "胡应麟",
            "内容": "日把金钱卜，征人尚未还。龙城五千里，目断望夫山。"
        },
        {
            "标题": "秋闺曲",
            "作者": "胡应麟",
            "内容": "沉水香销白玉壶，薰笼斜倚月明孤。狂夫尚作潇湘客，夜夜金风落井梧。"
        },
        {
            "标题": "秋日湖庄八首 其一",
            "作者": "胡应麟",
            "内容": "幽栖只数椽，野水十家连。静室长生白，閒亭独草玄。\n蒹葭湖北路，禾黍郭西田。理就沧浪曲，吴歌日扣舷。"
        },
        {
            "标题": "秋日寄友人山中",
            "作者": "胡应麟",
            "内容": "白雁丹枫尽作行，霜天何处问重阳。东邻老衲归来晚，静夜猿声到竹房。"
        },
        {
            "标题": "秋日过茅厚之同胡劳徐三子小饮作",
            "作者": "胡应麟",
            "内容": "径袅松萝半榻悬，图书四壁倍萧然。挥毫是处惭先达，伏枥能无笑暮年。\n旅兴苍茫斜日底，雄心寥廓断虹前。千金抵售长门赋，谁解成都觅太玄。"
        },
        {
            "标题": "秋日湖庄八首 其四",
            "作者": "胡应麟",
            "内容": "野色看逾近，秋光澹欲无。凄风回大壑，骤雨入平湖。\n碧树通樵径，丹枫系钓舻。江东步兵后，潇洒见吾徒。"
        },
        {
            "标题": "秋日湖庄八首 其六",
            "作者": "胡应麟",
            "内容": "大野黄云熟，平湖白露凉。菰芦环笠泽，薜荔翳柴桑。\n落雁啼沙汭，流萤度石房。寒花缀篱落，作意近重阳。"
        },
        {
            "标题": "秋日题唐惟良山房二首 其一",
            "作者": "胡应麟",
            "内容": "郭外千峰色，翛然堕草堂。挂冠三径蚤，高枕一丘长。\n夕露团幽砌，朝霞宿画廊。门添五杨柳，何异在柴桑。"
        },
        {
            "标题": "秋日湖庄八首 其二",
            "作者": "胡应麟",
            "内容": "湖阔疑青草，原荒近赤松。微名藏一壑，大业寄千峰。\n户牖岚光满，阶除露气浓。楼高才十尺，莫拟卧元龙。"
        },
        {
            "标题": "秋日送僧游天竺遂之五台",
            "作者": "胡应麟",
            "内容": "寒风挂席下沧溟，是处名山适性灵。胜地暂依三竺紫，高天遥望五台青。\n中林伏虎云生座，绝涧寻龙月满瓶。若见文殊劳寄语，法门何日拟谈经。"
        },
        {
            "标题": "秋日湖庄八首 其五",
            "作者": "胡应麟",
            "内容": "六尺鸱夷舫，萧然系短篱。乱山明隔垞，积雨暗空陂。\n身世鸬鹚老，行藏雁鹜知。五湖秋万斛，点缀著西施。"
        },
        {
            "标题": "秋日湖庄八首 其八",
            "作者": "胡应麟",
            "内容": "此日游仙梦，当时结客情。玉绳鳷鹊观，金钥凤凰城。\n白眼长安卧，红颜上国行。十年湖海气，疏阔傍柴荆。"
        },
        {
            "标题": "秋日送僧游五台山二首 其二",
            "作者": "胡应麟",
            "内容": "五台五百僧，日暮鸣钟待。独有病维摩，未赴文殊会。"
        },
        {
            "标题": "秋日湖庄八首 其三",
            "作者": "胡应麟",
            "内容": "素发垂垂近，青阳去去多。霜檐飘橡栗，雨壁上藤萝。\n越女红莲棹，吴侬白苧歌。翛然车马绝，曳杖步山阿。"
        },
        {
            "标题": "秋日卧病瀫元显卿厚之皞民过访 其一",
            "作者": "胡应麟",
            "内容": "老病秋来话息机，满阶梧叶梦魂飞。亦知极乐华胥界，无奈西风撼竹扉。"
        },
        {
            "标题": "秋日送僧游五台山二首 其一",
            "作者": "胡应麟",
            "内容": "挂锡辞吴峤，支筇入晋关。秋风秋叶里，独向五台山。"
        },
        {
            "标题": "秋日题唐惟良山房二首 其二",
            "作者": "胡应麟",
            "内容": "结宇双松下，为园万竹中。壮年歌老骥，长日送飞鸿。\n露浥琴丝润，星摇剑色雄。看余五游毕，绝顶卧空同。"
        },
        {
            "标题": "戒装武林别施蔡二生",
            "作者": "胡应麟",
            "内容": "施生赤城彦，蔡子黄岩英。吞吐石梁霞，各著词苑声。\n相逢武林道，握手盖自倾。交孔竞持刺，识韩互班荆。\n廿载龙门怀，一旦希合并。空山咏伐木，求友何嘤嘤。\n缅余朽且拙，蚓窍鸣舂莺。翩翩两国士，立谈四座惊。\n击筑邀渐离，脱剑遗荆卿。河桥骤脂辖，立马言长行。\n行行去吴会，望望投幽并。屋梁梦颜色，落月悬高旌。\n念彼新知乐，日夜肝肠撄。"
        },
        {
            "标题": "秋日湖庄八首 其七",
            "作者": "胡应麟",
            "内容": "穷巷回车辙，柴门尽日幽。杜陵歌大厦，玄德卧高楼。\n地许凫鹥占，天容鹿豕游。虞卿懒成癖，点笔为春秋。"
        },
        {
            "标题": "秋日卧病瀫元显卿厚之皞民过访 其二",
            "作者": "胡应麟",
            "内容": "十年消渴梦魂摇，驴背风烟又灞桥。玉露金茎何处问，汉宫秋色正岧峣。"
        },
        {
            "标题": "邦相游烂柯不遂戏为四绝询之 其一",
            "作者": "胡应麟",
            "内容": "底事双凫向碧空，洞天重叠锁芙蓉。虚疑王质云中去，仍见王乔县里逢。"
        },
        {
            "标题": "送梁思伯内史暂还南海",
            "作者": "胡应麟",
            "内容": "綵笔经年侍赤墀，离旌初下凤凰池。停车欲度梅花岭，望阙频扳桂树枝。\n万里归心残雪后，千山行色暮云时。蓟门回首生芳草，莫使衣冠忆问奇。"
        },
        {
            "标题": "幼于留寓曲水园张九卿周懋修钱功父黄仲华赵凡夫吾君先后过访赋赠此章",
            "作者": "胡应麟",
            "内容": "屐齿纷纷破绿苔，争携流水入平台。清风骤拥三高至，明月仍将二妙来。\n西第琴书惭浪客，南皮觞咏尽词才。春晴定卜沧浪墅，不厌相过暮百回。"
        },
        {
            "标题": "褒忠祠祀礼成代直指萧公作",
            "作者": "胡应麟",
            "内容": "一夜并州赤龙起，浩荡风尘播疆宇。捲甲朝降十万师，夕悬烽照三千里。\n真主初还建业东，储君却下金陵宫。群臣骈首甘就戮，至今正气吞长虹。\n忆昔齐黄在帷幄，首絷亲王入京洛。书生坐失应变机，遂使貔貅暗沙漠。\n同时抗节练与陈，壮怀凛凛雄三军。伟哉正学十族死，精贯日月开浮云。\n全师仅见南阳铁，独守危城破坚甲。暴昭姚善两激昂，视死如归徇鈇钺。\n皇皇周子百鍊钢，题诗自缢太学堂。景清枉效渐离术，势孤不得抽鱼肠。\n纷纷义士难悉数，力挽颓波示今古。投河直欲拒成汤，扣马宁辞谏周武。\n大厦难将一木支，江城白昼飞旌旗。鄗南正位大统集，剑阁巡行天命移。\n沉吟往事空愤切，耿耿英魂岂终灭。四海同悲东市刑，旷代犹瞻首阳烈。\n百年祀典何寥寥，明良继起登熙朝。首录忠诚建祠宇，天书五色垂丹霄。\n峨峨遗像表忠赤，报礼殷勤慰悽恻。西日含窗鸟自过，北风吹树声犹急。\n阴虫夜促霜露零，群公恍惚来精灵。九原遗恨岂堪说，天空月落秋冥冥。\n我行睹此重太息，后世谁传董狐笔。海滨义士何足论，洛邑顽民真再出。\n英英壮气摩乾坤，流光竹帛垂丹青。千秋万代鉴往辙，君臣大义如日星，于戏君臣大义如日星。"
        },
        {
            "标题": "陈长洲杨吴县访曲水园幼于携尊夜集以河阳花作县秋浦玉为人拈韵余得花字时二明府皆将入觐并以赠行",
            "作者": "胡应麟",
            "内容": "茆堂烧烛散林鸦，车骑联翩夕放衙。越峤移来闽海荔，吴天栽遍蜀城花。\n朱弦和处双凌雪，玉舄翔时并带霞。翘首黄金天阙近，尽将离思入蒹葭。"
        },
        {
            "标题": "寄三衢易使君惟效约秋深为烂柯之游并怀蔡景明苏以脩",
            "作者": "胡应麟",
            "内容": "易侯意气天下无，蚤年宦籍通皇都。豸冠绣服天咫尺，风裁落落长安途。\n一朝使酒忤权贵，凭陵太白歌呜呜。埋轮有疏不得上，拂衣大笑游江湖。\n潇湘云梦长在目，却来东海谈乘桴。五花暂辍御史马，百里仍蹑仙郎凫。\n江郎峨峨三片石，屹立千仞东南孤。题诗洒墨登绝顶，白眼瞋视天模糊。\n桑田沧海倏变易，九重特诏还金铺。梅花遍咏水曹雪，清源皂盖停菰蒲。\n忆昔扁舟驻东郭，蓦然见我心神孚。卤簿江州却群从，胡床明月邀呼卢。\n苏别驾，蔡大夫，十日九日黄公垆。夜击青萍唾壶碎，昼拈绿玉楸枰枯。\n清源明妆十万队，红裙翠袖骄相扶。淹留卒岁不忍别，春风拂面吹屠苏。\n云萍忽尔摧浪迹，平原河朔成虚无。踟蹰苏蔡各分手，闽山蜀道难追呼。\n君侯政绩何炜烨，立驱千骑来东吴。穷交念我宛如乍，飞书往往寻屠沽。\n一丘独卧子真谷，入门三径嗟荒芜。雕虫小技何足论，眼空六合成狂夫。\n青霞之君日候我，斧柯欲烂三蓬壶。玉局纵横众仙列，云浆一吸三千觚。\n使君倘许岸帻过，秋风八月来高舻。"
        },
        {
            "标题": "赠云涛祝生所狎美人也",
            "作者": "胡应麟",
            "内容": "翠袖拨箜篌，居邻八咏楼。云偷巫峡曙，涛占曲江秋。\n经卷王姬诵，诗笺薛媛留。何妨祝融氏，同赴烂柯游。"
        },
        {
            "标题": "雪中同王少参集彭广文斋阁",
            "作者": "胡应麟",
            "内容": "飞雪千门照彩毫，登台寒色满林皋。论心敢讶青毡薄，倚曲偏惊白苧高。\n冶艳正随仙客氅，轻盈旋拂侍臣袍。亦知郢国春难和，且傍天花醉浊醪。"
        },
        {
            "标题": "再别惟寅十绝句 其九",
            "作者": "胡应麟",
            "内容": "极目天南雁鹜群，荷衣深入五湖云。华阳碣石当年事，憔悴西风不可闻。"
        },
        {
            "标题": "闻惟寅谢事寄慰四章 其四",
            "作者": "胡应麟",
            "内容": "十万良家剑气腾，天威南北倚凭凌。虚疑都尉降沙漠，不遣元戎驻灞陵。\n宇宙论功谁白马，江湖流谤几青蝇。宁知廿载东山梦，一到瓜田恨未能。"
        },
        {
            "标题": "日出东南隅行",
            "作者": "胡应麟",
            "内容": "日出东南隅，照我陌上桑。峨峨秦氏楼，佳丽郁相望。\n飞甍百馀尺，高栋五丈强。琉璃为门限，桂树为中堂。\n窈窕楼中女，容华世无双。提篮向朝日，采桑大道傍。\n腰悬琼瑜佩，耳缀珊瑚珰。首戴金雀钗，足蹑双凤凰。\n吴丝作中襦，蜀锦充下裳。紫绮缘领巾，绿罗随风扬。\n借问汝何名，罗敷秦女郎。借问汝何居，第宅连明光。\n问汝适何人，家令殿中郎。问汝年几何，十五正相当。\n行者观罗敷，五步一徬徨。居者观罗敷，耒耜相扶将。\n赵王暮登台，挟瑟奏笙簧。侍从数百人，冠盖何煌煌。\n举头见罗敷，顾盼自生光。遣吏前致辞，可得充后房。\n昔为千乘妻，辛苦行采桑。今为万乘后，刍豢同匡床。\n罗敷仰头答，君侯一何狂。国主位虽尊，二八盈高堂。\n家令位虽卑，糟糠亦难忘。尊卑各有分，贵贱各有双。\n君非秦王子，妾非邯郸倡。"
        },
        {
            "标题": "江南弄",
            "作者": "胡应麟",
            "内容": "秋江日暮天无云，兰舟桂楫何纷纷，美人如花簇罗裙。\n簇罗裙，斗玉腕，歌采菱，归去晚。"
        },
        {
            "标题": "少宰赵公还北寄送",
            "作者": "胡应麟",
            "内容": "饯别列鹓鸿，悬腰剑色雄。台垣三殿近，冢宰二京同。\n禁树连云紫，庭花傍日红。扫门饶赋客，宁复叹飘蓬。"
        },
        {
            "标题": "秋日汝元招集城西李氏高啸台即席赋",
            "作者": "胡应麟",
            "内容": "百尺阑千挂斗牛，千家帘幕净高秋。慈恩花竹深藏寺，太液芙蕖远入楼。\n槛外飞云盘野鹤，尊前斜日堕沙鸥。脱巾洗足俱成趣，莫负平原十日游。"
        },
        {
            "标题": "塞下曲送王山人",
            "作者": "胡应麟",
            "内容": "平沙一望陇云开，玉笛飞声夜转哀。万里朔风吹不断，梅花齐落李陵台。"
        },
        {
            "标题": "汪象先伯仲招游城东阮姬馆即席索诗题壁间",
            "作者": "胡应麟",
            "内容": "落魄长安思转豪，新声同听郁轮袍。看花误入林中竹，采药迷行洞口桃。\n小玉横钗频拥髻，阿环持砚伺挥毫。酣歌剩发青莲兴，莫遣汪郎笑二毛。"
        },
        {
            "标题": "游烂柯山题青霞洞天石室中",
            "作者": "胡应麟",
            "内容": "布袜芒鞋兴未阑，天风吹客上层峦。仙山七日柯初朽，人世千秋局未残。\n塔影半摇苍霭暮，钟声微度白云寒。龙肝食罢知难老，笑揖群真跨紫鸾。"
        },
        {
            "标题": "瞻堂十景为大参徐公作 其十 峰霁金光",
            "作者": "胡应麟",
            "内容": "突兀金台尖，去天不盈尺。中夜五云飞，正见蓬莱日。"
        },
        {
            "标题": "寄吴门四子诗 其三 曹山人子念",
            "作者": "胡应麟",
            "内容": "曹生滑稽雄，自称子建后。须髯河朔豪，翰墨江左秀。\n康伯惟令甥，杨恽实贤舅。为忆两琅琊，哀涕泫清昼。"
        },
        {
            "标题": "憩白牛精舍梦游湖上听歌作并寄郭鸿胪",
            "作者": "胡应麟",
            "内容": "翛然文室卧楞伽，一枕江南兴未涯。三十六陂春水色，画船箫鼓载吴娃。"
        },
        {
            "标题": "留别胡茅两生十八韵",
            "作者": "胡应麟",
            "内容": "相逢燕塞晚，共指越山阴。问姓知花萼，忘年是竹林。\n踟蹰谈异域，舒豁快同心。楼观飞青蔼，轩窗护碧岑。\n关遥停紫气，台迥贮黄金。海上来三鸟，池头戏五禽。\n杂芳群烂漫，乔木半阴森。大业堪霞举，雄图尚陆沈。\n含毫霜色坠，秉烛露华侵。日日平康燕，时时笠泽吟。\n荒郊云共远，野寺月同深。爱客呼珠勒，寻僧抱玉琴。\n茶当流水瀹，酒傍乱峰斟。剑合延津畔，帆催潞水浔。\n凄凄临去袂，恻恻乍分襟。尔自耽玄寂，吾宁叹滞淫。\n骊歌南去路，雁迟北来音。何处悬青梦，空阶卧绿沈。"
        },
        {
            "标题": "长夏闭关散发高卧吟诵之暇时或焚香鼓琴殊有羲皇之适信笔六首 其三",
            "作者": "胡应麟",
            "内容": "科头不出城郭，散步或傍檐楹。前身灌园处士，今代闭户先生。"
        },
        {
            "标题": "废寺十首 其三",
            "作者": "胡应麟",
            "内容": "双林遗古佛，六代几残僧。画壁全封藓，香厨半压藤。\n池荒萤乱入，塔坏蚁频登。一杖圭峰老，犹谈大小乘。"
        },
        {
            "标题": "长夏闭关散发高卧吟诵之暇时或焚香鼓琴殊有羲皇之适信笔六首 其二",
            "作者": "胡应麟",
            "内容": "谁言名教乐地，懒著沐猴衣冠。午睡不知日落，晏起欲废朝餐。"
        },
        {
            "标题": "长夏闭关散发高卧吟诵之暇时或焚香鼓琴殊有羲皇之适信笔六首 其四",
            "作者": "胡应麟",
            "内容": "尼父六经日诵，邺侯四部时开。领取千秋万世，从他九棘三槐。"
        },
        {
            "标题": "长夏闭关散发高卧吟诵之暇时或焚香鼓琴殊有羲皇之适信笔六首 其五",
            "作者": "胡应麟",
            "内容": "小草自甘惭忸，大椿终古逍遥。不梦有莘五鼎，高挂箕山一瓢。"
        },
        {
            "标题": "长夏闭关散发高卧吟诵之暇时或焚香鼓琴殊有羲皇之适信笔六首 其六",
            "作者": "胡应麟",
            "内容": "东郭飞花晏坐，北堂芳杜晨兴。回驭王阳自得，绝裾温峤何能。"
        },
        {
            "标题": "长夏闭关散发高卧吟诵之暇时或焚香鼓琴殊有羲皇之适信笔六首 其一",
            "作者": "胡应麟",
            "内容": "开卷小酬岁月，出门便畏风尘。十洲三岛游客，万壑千峰主人。"
        },
        {
            "标题": "王恒叔山居杂咏十首 其十 龙藏",
            "作者": "胡应麟",
            "内容": "前身阿难陀，种此青莲舌。何事五千函，虚谷尽贝叶。"
        },
        {
            "标题": "王恒叔山居杂咏十首 其一 紫芝山房",
            "作者": "胡应麟",
            "内容": "何物东园翁，老作储皇翼。后夜呼茆君，乘风起八极。"
        },
        {
            "标题": "早饭罢由碧云入香山山麓及颠俱有亭诸宫殿最古是胜国时遗搆",
            "作者": "胡应麟",
            "内容": "仄径缘藤萝，逶迤入深谷。重阴夹磴道，弥望皆古木。\n长松数百年，夭矫云际矗。飞泉挂峰顶，蜿蜒出平陆。\n石门森隧道，孤亭峙山足。四天划然开，空洞豁尘目。\n千崖布黄金，万仞嵌苍玉。梵室缘危杉，禅关荫修竹。\n圣果森菩提，昙花吐薝卜。琳宫是何代，相传至元筑。\n兹山迹最古，创始见身毒。悠然念人代，累劫如转烛。\n夜分息尘嚣，重展法华读。何日归流沙，吾家旧天竺。"
        },
        {
            "标题": "焦山",
            "作者": "胡应麟",
            "内容": "何年云雾里，卧此少微星。地拥幽人宅，天藏处士灵。\n一峰齐北固，双井象中泠。向暮风涛起，谁寻瘗鹤铭。"
        },
        {
            "标题": "再游焦山",
            "作者": "胡应麟",
            "内容": "尺地开龙象，遥江浸画图。排云千寺立，涌雾一亭孤。\n叠岭藏钟磬，中峰过舳舻。凭谁买山色，把钓作潜夫。"
        },
        {
            "标题": "暮春游白岳十二首 其八 飞雨楼",
            "作者": "胡应麟",
            "内容": "悬泉百尺乱侵衣，珠箔银屏护翠微。雾袅重崖浑欲堕，风回群岫尽如飞。\n山楼夜榻眠苍藓，石室春盘馔紫薇。一宿已知尘累断，竹西犹梦旧渔矶。"
        },
        {
            "标题": "山麓游卧佛寺寺极宏焕金银夺目画廊数百千尺图大雄氏显化颠末备详僧寮花木弥靓幽支枕敧卧不觉日晏",
            "作者": "胡应麟",
            "内容": "琳宫万山麓，势欲翔遥天。金扉烨宏敞，玉栋纷钩连。\n飞萝映禅室，古木藏玄关。奇花及灵果，布列森祇园。\n伟哉化人居，杰搆凌飞鸢。金身丈六强，證果示涅槃。\n修廊耀丹碧，粉墨流云烟。始疑张僧繇，或诧吴道元。\n穷源溯流派，一一图真诠。天魔亦俛伏，外道纷缠绵。\n感此三叹息，临风涕如潸。猥以无涯智，逐兹有尽年。\n何当蜡双屐，西入清凉山。杳然绝人累，乘化归竺乾。"
        },
        {
            "标题": "送章博士之昆山",
            "作者": "胡应麟",
            "内容": "共作燕台客，君归思欲狂。双鸿驰海岸，独马倦河梁。\n故国兰苕近，新斋苜蓿长。昆冈偕片玉，献岁到明堂。"
        },
        {
            "标题": "初抵都下冯咸父以诗草见贻赋此奉赠",
            "作者": "胡应麟",
            "内容": "纷纷才子竞谈天，入洛何人最少年。赋就三都吾欲老，吟成七步世争传。\n呼卢雪照咸阳市，握麈虹飞碣石筵。寂寞焦桐弦绝久，为君重拭汉宫前。"
        },
        {
            "标题": "钱象先过访深雪中往报不克短歌柬之",
            "作者": "胡应麟",
            "内容": "武林夜半北风疾，雪片垂天大于翼。孤山老梅僵欲死，跨蹇呼舟漫寻觅。\n东吴钱生住昭庆，拥褐高眠送长日。吟成字字敌琼瑶，皎若天花堕禅席。\n忆生三月来武林，啸傲西泠事琴奕。怜才总称陆士衡，好士亦有徐元直。\n穷愁骨相自古然，典尽鹴裘壁徒立。沾沾访我空巷中，把赠明珰示亲昵。\n风尘勃窣倦奔走，咫尺钱塘梦瓢笠。朝来策杖拟寻汝，泥泞阶除没双屐。\n美人娟娟隔湖水，一望云山思无极。登坛大老俨欲尽，艺苑今谁占名籍。\n羡君咳唾饶珠玑，下里千夫走辟易。文通老朽叹才尽，形秽那能不趋匿。\n醉拈秃管书短章，小刺聊当正平掷。他年把臂姑苏台，倘许忘年订金石。"
        },
        {
            "标题": "题山房梅花帐",
            "作者": "胡应麟",
            "内容": "剡藤为簟湘为帘，十幅吴绡更奇绝。罗浮狂客刘世儒，一扫赠我千峰雪。\n主人清夜眠其中，羽衣恍惚来相从。参横斗落不知曙，一枝醉抱春朦胧。"
        },
        {
            "标题": "流河驿遇蔡仪部稚含话别作并订约晤于武林",
            "作者": "胡应麟",
            "内容": "握手双龙去住悬，河桥晴色对潸然。中林骤报亡猿日，北塞真同失马年。\n曳杖天穷苍岭外，抽毫霞涌赤城前。戴家精舍溪头近，乘兴能飞雪夜船。"
        },
        {
            "标题": "送盛山人泰父奉母南归",
            "作者": "胡应麟",
            "内容": "风色萧萧散酒徒，一蓑随处占菰芦。将亲南下非潘岳，逐子东还是大姑。\n残月夜投瓜步远，断霞朝拥石城孤。飞流百尺兰阴下，倘觅玄真旧钓舻。"
        },
        {
            "标题": "卢使君追步隐侯作后八咏诗不佞次题倚和倚槛思民力 其四 名园惜落花",
            "作者": "胡应麟",
            "内容": "把酒高城望，春光正暮天。落红深小径，新绿涨平田。\n粉翅迷蝴蝶，芳心泣杜鹃。谁怜隐侯病，憔悴百花前。"
        },
        {
            "标题": "卢使君追步隐侯作后八咏诗不佞次题倚和倚槛思民力 其二 瞻斗望京华",
            "作者": "胡应麟",
            "内容": "静夜胡床坐，遥瞻万里还。清光流北极，爽气动西山。\n鹤羽思仙迹，龙鳞忆圣颜。异时香案吏，翘首玉宸班。"
        },
        {
            "标题": "卢使君追步隐侯作后八咏诗不佞次题倚和倚槛思民力 其三 芳圃伤啼鸟",
            "作者": "胡应麟",
            "内容": "复道春风起，黄鹂昼满林。间关流叶底，睍睆出花阴。\n绮陌传金缕，纱窗和玉琴。愿偕韶濩响，一奏未央深。"
        },
        {
            "标题": "卢使君追步隐侯作后八咏诗不佞次题倚和倚槛思民力 其一",
            "作者": "胡应麟",
            "内容": "碧槛抱朱楼，高凭动斗牛。桑麻深远墅，禾黍匝平畴。\n渤海仁风远，宣城惠绩流。踟蹰念民力，漫拟仲宣游。"
        },
        {
            "标题": "卢使君追步隐侯作后八咏诗不佞次题倚和倚槛思民力 其八 高啸隐烟霞",
            "作者": "胡应麟",
            "内容": "逸兴黄堂上，高情碧海涯。勋庸留社稷，寤寐落烟霞。\n八邑声同著，三朝望正遐。阳春谁倚和，万古诵瑶华。"
        },
        {
            "标题": "卢使君追步隐侯作后八咏诗不佞次题倚和倚槛思民力 其七 倦游怀畎亩",
            "作者": "胡应麟",
            "内容": "岂为东方戟，沾沾旧草堂。风流传蜀郡，政绩重淮阳。\n海岳閒情远，云天健翮翔。故园聊寤寐，前席待龚黄。"
        },
        {
            "标题": "卢使君追步隐侯作后八咏诗不佞次题倚和倚槛思民力 其六 江城暮听笳",
            "作者": "胡应麟",
            "内容": "幕府秋笳起，随风度海濆。哀音摇落日，逸响度寒云。\n断续边鸿羽，飞扬塞马群。万方烽燧熄，无拟玉关闻。"
        },
        {
            "标题": "三楚卢使君过访时以考绩抵武林",
            "作者": "胡应麟",
            "内容": "五马风行治蜀年，欢声驰颂使君贤。重飞八咏双溪上，旧事三闾七泽前。\n画鹢高秋停雾雨，苍龙遥夜揭奎躔。明光上考亲题后，烂漫黄金汉阙悬。"
        },
        {
            "标题": "潞河留别王行父袁微之李本建徐象先四绝句 其四",
            "作者": "胡应麟",
            "内容": "袁宏徐干各风流，李益王维兴未酬。回首素娥天咫尺，片帆无赖出并州。"
        },
        {
            "标题": "胡谷元池亭杂咏十二首 其十一 飞啸台",
            "作者": "胡应麟",
            "内容": "高台四无人，啸声堕林樾。彷佛罗浮仙，空山弄明月。"
        },
        {
            "标题": "赠王吏部",
            "作者": "胡应麟",
            "内容": "江左高门旧不群，垂绅端笏气凌云。千秋藻鉴山公疏，一代菁华吏部文。\n漏待明光天咫尺，香含长乐雾絪缊。干将此夕堪延伫，何限飞虹易水濆。"
        },
        {
            "标题": "上声歌",
            "作者": "胡应麟",
            "内容": "春蚕空有丝，不解双双眠。垂杨空有丝，不绾别离船。"
        },
        {
            "标题": "寄居谷元池亭陈生为除室张榻酬以二绝 其二",
            "作者": "胡应麟",
            "内容": "一家犹道路，十日寄并州。幸借元龙榻，安眠百尺楼。"
        },
        {
            "标题": "上元雪后过宋忠父入直不遇寄怀",
            "作者": "胡应麟",
            "内容": "缥缈天花散鹤群，瑶台十二迥难分。光摇火树甘泉月，焰吐金莲太液云。\n殿上攀龙文苑客，坛前飞骑羽林军。知君此夕高堂梦，一赋晨看帝座闻。"
        },
        {
            "标题": "胡谷元池亭杂咏十二首 其十二 竹素园",
            "作者": "胡应麟",
            "内容": "亭亭风雾中，琳琅自成圃。何言对此君，大业在千古。"
        },
        {
            "标题": "答顾叔时吏部二首 余与叔时相慕积有岁年兹属安茂卿以手札投寄托契良深报谢二律 其一",
            "作者": "胡应麟",
            "内容": "忆赋河东紫极傍，娉婷摇曳动明光。千金函谷高悬市，片玉昆丘蚤擅场。\n直谏世传韩吏部，清脩人识顾长康。盈盈一水吴枫外，愁绝菰芦引梦长。"
        },
        {
            "标题": "寄居谷元池亭陈生为除室张榻酬以二绝 其一",
            "作者": "胡应麟",
            "内容": "雪阻燕山道，风寒易水尘。独怜陈仲子，扫榻待幽人。"
        },
        {
            "标题": "清源道中别裕卿二首 其一",
            "作者": "胡应麟",
            "内容": "十日平原饮未阑，更携离色上征鞍。浮云万里幽期隔，明月千峰旅梦寒。\n片诺久知肝胆尽，深交那问鬓毛残。孤帆岁暮能相过，风雪桐江有钓竿。"
        },
        {
            "标题": "过张水部新居",
            "作者": "胡应麟",
            "内容": "负郭成三径，郊原带草堂。飞甍摇海气，画槛纳江光。\n花色吴门近，棠阴越里长。中朝思大厦，未许醉清商。"
        },
        {
            "标题": "胡谷元池亭杂咏十二首 其一 深雪庵",
            "作者": "胡应麟",
            "内容": "襆被茧云窝，清虚四天照。门前乘兴来，或有王郎棹。"
        },
        {
            "标题": "清源道中别裕卿二首 其二",
            "作者": "胡应麟",
            "内容": "几夜风云入倡酬，一朝岐路揽吴钩。天悬大陆双龙语，雾拥寒山疋马愁。\n忆戴未阑王子兴，登仙犹滞李膺舟。秋期倘问垂纶客，散发同看大海流。"
        },
        {
            "标题": "嵩山歌",
            "作者": "胡应麟",
            "内容": "君不见嵩高之山，高高出天半。万古扶舆结葱旧，孤标突兀回日星，秀出苍茫界河汉。\n恍疑帝遣夸娥负中岳，掷向东南镇磅礴。又疑巨灵一夜排风雷，空中掣此青崔嵬。\n仰观宇宙豁，俯瞰沧溟开。天倾锦绣壁，地涌金银台。\n飞鸟不敢度，猿猱为之摧。层峦叠崿何奇哉，倒影下坠扶桑隈。\n会稽秦望相去但咫尺，赤城天目左右罗列如浮埃。\n绝壑迤逦，飞梁萦洄。空青水碧，划然蓬莱。天仙跨鸾鹄，时时下九垓。\n遥峰插天更奇绝，天柱嵯峨象纬列。云是嵩高列峰三十六，其一飞来堕吴越。\n参差太华十丈莲，重叠娥眉万年雪。云中之君纷纷拾瑶草，散发长歌弄明月。\n朝来忽见黄帝车，方明前导昌㝢趋。七圣尽迷襄城辙，却望天坛寻故庐。\n顷刻笙歌起岩际，白鹤凌空舞瑶砌。乃是缑山王子乔，金支翠旗朝玉帝。\n真人一去不复还，玉书灵笈埋空山。俗流往往轻飞仙，不见此后三千年，少室山人结庐长啸卧其巅。\n峰头一室但盈丈，大易黄庭坐相傍。紫芝空谷纷葳蕤，真气关门浩排荡。\n朝飧玉池露，夜濯金屑泉。明霞翼我体，白云怡我颜。\n山灵候余户，跂息不得眠。一行卧此三十载，上元夫人时往还。\n俯视城郭真嚣烦，缟衣素氅何翩翩，乘风几欲凌苍烟。\n胡为羽驾尚踯躅，惆怅孤峰夕阳落。仰天大笑寒风生，徙倚青藜望名岳，无乃未践三花诺。\n寄言广成子、浮丘公，吾将跨白鹿、骑苍龙，访尔三十六峰中。\n横绝具茨凌空同，归来却卧此峰上，千年一视轻鸿濛。"
        },
        {
            "标题": "再寄朱大司空",
            "作者": "胡应麟",
            "内容": "玄圭曾告万年功，归去堂开绿野中。圣主自尊前尚父，蕃人来问大司空。\n吟边驾引新调鹤，卧里车悬旧赐熊。愧杀酬知长剑士，白云无路到崆峒。"
        },
        {
            "标题": "张元春为余作书斋四图各系以诗 其二 少室三花",
            "作者": "胡应麟",
            "内容": "三花晴色际天开，尚忆当年二李才。莫笑书生长寂寞，碧油车引上元来。"
        },
        {
            "标题": "少林浮屠秋溟行脚都下以姑布术持卷乞题赋赠",
            "作者": "胡应麟",
            "内容": "麻衣道者术亲传，石室瑶编岂偶然。一钵旧携中岳顶，双灯今续大沩前。\n封侯定远宁无骨，入相刚成且问年。愧我黄扉头白早，丹青行辟四门贤。"
        },
        {
            "标题": "少年行五首 其三",
            "作者": "胡应麟",
            "内容": "五陵楼殿雪初消，玉勒翩翩意气骄。落日万家春草外，呼鹰遥过灞陵桥。"
        },
        {
            "标题": "医张生世业疡余病卧半载生以针砭起之持卷索诗为赋",
            "作者": "胡应麟",
            "内容": "病里过从问独醒，何来年少解忘形。三彭递守庚申箓，五运重蒐甲乙经。\n碧洞骑羊原有术，青城化鹤岂无灵。相逢拚作平原醉，何限名山入座青。"
        },
        {
            "标题": "永叔挟小友郑生入都生年甫十六美秀工奕酒中持素册进余乞诗戏成四绝 其四",
            "作者": "胡应麟",
            "内容": "长铗翩翩海上游，明光谒帝暂依刘。无劳更赌宣城郡，一局龙阳已拜侯。"
        },
        {
            "标题": "永叔挟小友郑生入都生年甫十六美秀工奕酒中持素册进余乞诗戏成四绝 其一",
            "作者": "胡应麟",
            "内容": "石梁天际梦魂劳，双别仙姝渡海涛。绮阁纱厨春昼永，一枰閒对郑樱桃。"
        },
        {
            "标题": "永叔挟小友郑生入都生年甫十六美秀工奕酒中持素册进余乞诗戏成四绝 其三",
            "作者": "胡应麟",
            "内容": "绿发朱颜羡子都，楸枰拂拭倩华襦。摧锋谩自誇年少，一著还须让老夫。"
        },
        {
            "标题": "永叔挟小友郑生入都生年甫十六美秀工奕酒中持素册进余乞诗戏成四绝 其二",
            "作者": "胡应麟",
            "内容": "清簟疏帘奕未停，楚江云雨正冥冥。莫教夜半成虚约，辜负灯花落小亭。"
        },
        {
            "标题": "寄沈山人嘉则二首 其一",
            "作者": "胡应麟",
            "内容": "异代看黄绮，明时更许巢。乾坤长作客，湖海半论交。\n卧忆鲲鹏起，吟从蝘蜒嘲。玄亭奇字遍，吾梦亦衡茅。"
        },
        {
            "标题": "寄沈山人嘉则二首 其二",
            "作者": "胡应麟",
            "内容": "四海闻高适，中林得阮咸。岳云依短屐，山雪洒长镵。\n梦断真千里，书空漫百函。何当明月夜，一试剡溪帆。"
        },
        {
            "标题": "汉铙歌十八首 其十四 圣人出",
            "作者": "胡应麟",
            "内容": "圣人出，明光宫，万乘千骑升回中。望祀天地，禋于六宗。\n百神来享，以莫不肃雍。肃肃雍雍，四方同风。唐虞之世，比屋皆可封。\n浩浩大化，与天地无终。"
        },
        {
            "标题": "苏君禹观察抵武林以手札诗扇附李参知见寄且劝驾北上意甚惓惓感事赋答二首 其二",
            "作者": "胡应麟",
            "内容": "双鸿迢递问柴荆，片鹢犹思下婺城。祗愧烟霄勤物色，能从湖海擅时名。\n遗音空谷闻三叹，大乐明堂重九成。莫向云泥论出处，乾坤何地不堪盟。"
        },
        {
            "标题": "曾秘书招同区纯玄用孺汪公翰登显灵宫阁",
            "作者": "胡应麟",
            "内容": "帝畤浮丘肃，仙坛太乙崇。飞甍凌广莫，杰观峙窿穹。\n百级悬苍雾，双扉辟彩虹。凭高千地入，望远八天空。\n目杳吴门骑，毫披碣石鸿。蓬壶迷上下，泰华辨西东。\n树色新丰近，花香太液同。慈恩何代刹，紫极异时宫。\n绛节朝金相，铢衣侍玉童。长陵怀左纛，太隗问遗弓。\n不死标灵药，浮生剧转蓬。升沈飞鸟外，聚散隙驹中。\n气色眉山秀，才华粤峤雄。踏歌鄣郡客，献赋杜陵翁。\n藉草游宁倦，扪萝兴未穷。吾将趁昏黑，绝顶御罡风。"
        },
        {
            "标题": "苏君禹观察抵武林以手札诗扇附李参知见寄且劝驾北上意甚惓惓感事赋答二首 其一",
            "作者": "胡应麟",
            "内容": "论文曾驻木兰舠，按部长怀使者劳。岂谓青衿还绛帐，尚从黄绶问绨袍。\n书传大禹千秋穴，赋涌灵胥八月涛。不是輶轩频顾盼，桐君山色为谁高。"
        },
        {
            "标题": "石城乐四首 其一",
            "作者": "胡应麟",
            "内容": "欢居石城西，侬住石城东。何愁不相见，一夜秦淮风。"
        },
        {
            "标题": "石城乐四首 其三",
            "作者": "胡应麟",
            "内容": "洞庭八百里，一夜南风回。送郎到长干，泊舟凤凰台。"
        },
        {
            "标题": "石城乐四首 其二",
            "作者": "胡应麟",
            "内容": "秦淮便风起，布帆疾如矢。恨杀巴陵秋，洞庭八百里。"
        },
        {
            "标题": "石城乐四首 其四",
            "作者": "胡应麟",
            "内容": "携手登高台，台荒半野草。殷勤传语郎，莫忘石城好。"
        },
        {
            "标题": "送吴广文之岭南",
            "作者": "胡应麟",
            "内容": "寂寞青毡地，何当事远游。问人还剑浦，寻雪上罗浮。\n海岸飞花尽，蛮天落木愁。粤台时眺览，万里见高秋。"
        },
        {
            "标题": "食河豚",
            "作者": "胡应麟",
            "内容": "鼠肝虫臂任乾坤，修短茫茫一气论。绝粒五旬身尚在，何妨残喘食河豚。"
        },
        {
            "标题": "相国赵公损饷酒脯及鲥鱼䬪饦各赋排律八韵 其二",
            "作者": "胡应麟",
            "内容": "耒耜莘郊畔，纶竿渭水涯。羹分元相座，鲊合五侯家。\n入鼎犹生雾，堆盘欲照霞。刈云连陇阪，钓月倚汀沙。\n玉粒逾红稻，金鳞错紫茄。杜镵知有托，冯铗岂重嗟。\n绿野悬情剧，清溪入梦遐。穷年劳稼穑，未暇咏芜葭。"
        },
        {
            "标题": "相国赵公损饷酒脯及鲥鱼䬪饦各赋排律八韵 其一",
            "作者": "胡应麟",
            "内容": "异馔金华出，甘浆玉髓流。黄封螭陛底，彩翰凤池头。\n东海无劳牧，中山不待求。清香浮绿蚁，丽色映红虬。\n鼎鼐分朝食，杯盘惬夜游。投醪情缱绻，辍馈思绸缪。\n剧饮邀名胜，加飧豁旅愁。欣然聊一饱，何羡醉乡侯。"
        },
        {
            "标题": "家君北上半载不得问述怀",
            "作者": "胡应麟",
            "内容": "朝日照高台，清风被华池。椿庭万里外，北望浮云飞。\n岂不念行役，相携赴皇畿。眷言高堂病，药石久告疲。\n仰无令昆托，俯靡弱弟依。以兹谢形役，息意掩荆扉。\n朝掇南涧藻，夕采西山薇。缅怀弹冠客，恻恻常抱饥。\n天门九重辟，王路正逶迤。轩车满京洛，鞍马如云驰。\n穷年叫阊阖，当道饶狐狸。积薪谅难守，岁暮空流离。\n侧身起长望，涕泪沾裳衣。"
        },
        {
            "标题": "徐惟得冲漠斋又题八绝 其六 适意轩",
            "作者": "胡应麟",
            "内容": "九列三孤亦偶然，能将簪绂误流年。归期趁得西风蚤，何限鲈鱼七泽前。"
        },
        {
            "标题": "夜集万伯修中丞署中听奚童弹琵琶即席赋",
            "作者": "胡应麟",
            "内容": "鼓瑟吹笙夜未阑，狂歌醉舞烛花残。清光琥珀浮金斝，逸响珠玑坠玉盘。\n细柳生风回绮席，丛篁扶月上雕栏。真堪十日平原饮，莫向参军话路难。"
        },
        {
            "标题": "送喻邦相吴文仲试士省下",
            "作者": "胡应麟",
            "内容": "画舸齐飞瀫水头，潮声八月下杭州。悬心两地桃花色，纵目三天桂树秋。\n日上朱衣晴锁院，虹飘彩笔暮登楼。无劳石匣占双剑，并识龙光在斗牛。"
        },
        {
            "标题": "寿何宗伯启图六秩宗伯",
            "作者": "胡应麟",
            "内容": "紫气东溟日夜悬，安期飞舄画堂前。图书再睹生申地，甲子初回降岳年。\n虎观千秋藜作杖，龙门三世笔如椽。灵椿更入飞熊梦，尽压人间玳瑁筵。"
        },
        {
            "标题": "送林贞耀藩参之岭南 其二",
            "作者": "胡应麟",
            "内容": "大荒极东南，山川莽回互。四百罗浮峰，参差矗云雾。\n关河信纡郁，人文亦横骛。阛阓连城壁，吹嘘竞相慕。\n兴言适远塞，甘棠夹广路。猗与振大雅，始兴并风度。\n落帆炎海陬，舍筏曹溪渡。勾漏饶丹砂，行歌白日暮。\n绝域宁久淹，金茎湛仙露。万仞飞云巅，帝阍会平步。"
        },
        {
            "标题": "寿舒封翁七秩二首 其一",
            "作者": "胡应麟",
            "内容": "寿域晴开傍海隅，安期双舄渐凌虚。秋明南极三天上，夜燕西池万里馀。\n鹤算定知同绮皓，扁舟宁假问陶朱。虚疑卓氏临邛盛，次第黄封照里闾。"
        },
        {
            "标题": "寿舒封翁七秩二首 其二",
            "作者": "胡应麟",
            "内容": "青雀西来瑞气浓，方塘秋色照芙蓉。华阳是处传丹箓，渭水何人敌素封。\n桂树阶庭巢六鹤，棣华天阙近双龙。翩翩叔宝今华发，尚记东床卧日容。"
        },
        {
            "标题": "司马汪公以仲淹讣至寄挽二章 其二",
            "作者": "胡应麟",
            "内容": "濩落词人长，飞扬侠客俦。生宁惭一诺，死欲擅千秋。\n失弟怜司马，从师困伯牛。天都乱山色，何处挂吴钩。"
        },
        {
            "标题": "司马汪公以仲淹讣至寄挽二章 其一",
            "作者": "胡应麟",
            "内容": "消渴真怜汝，幽忧竟若何。一尊犹水曲，万事已山阿。\n旧业荒兰芷，遗文照薜萝。异时轩冕贵，较仲定谁多。"
        },
        {
            "标题": "题徐惟得冲漠斋十二绝 其六 华胥梦游",
            "作者": "胡应麟",
            "内容": "勇退何人犯急流，分司犹摄醉乡侯。朝来梦入华胥界，一榻轩皇尽意游。"
        },
        {
            "标题": "徐惟得冲漠斋又题八绝 其一 丛青阁",
            "作者": "胡应麟",
            "内容": "叠搆危梯入窈冥，长空不断暮天青。松阴竹色凭栏处，次第千山入画屏。"
        },
        {
            "标题": "题徐惟得冲漠斋十二绝 其五 化人蹑景",
            "作者": "胡应麟",
            "内容": "振袂翩翩到北辰，中天城阙跨金银。谁言半亩差容膝，十二瑶台属化人。"
        },
        {
            "标题": "题徐惟得冲漠斋十二绝 其十二 昙阳恬澹",
            "作者": "胡应麟",
            "内容": "空山寂寂午闻鸡，一路桃花照旧蹊。漫说娄江恬淡观，真仙今在武陵西。"
        },
        {
            "标题": "蜀国弦",
            "作者": "胡应麟",
            "内容": "春风杜宇国，千载寄哀音。水激巫娥佩，山鸣卓女琴。\n铜梁朝日艳，玉垒暮云深。浣花溪上宅，词人可重寻。"
        },
        {
            "标题": "补蜀汉铙歌十二首 其十一 五丈原",
            "作者": "胡应麟",
            "内容": "五丈原，驻三师。三代以还仅睹兹。滨渭杂耕军无私。\n刍粮百万饶馀赀。中原克复功须斯。功须斯，定关洛。\n灭魏斩睿枭懿殛。权混一，四海兴礼乐。"
        },
        {
            "标题": "补蜀汉铙歌十二首 其七 渡泸",
            "作者": "胡应麟",
            "内容": "渡泸师徒一何劳。五月盛暑深入不毛。托孤寄命，予惟伊咎陶。\n劳实在予，予曷敢逃。五月盛暑深入不毛。获彼大酋以令群豪。\n七纵七擒，俾返其巢。众慑天威，永戴大朝。振旅而还，徒御弗号。\n雍雍旆旌，肃肃羽旄。文德诞敷，爰格有苗。千秋两阶，载睹唐尧。"
        },
        {
            "标题": "补蜀汉铙歌十二首 其一 帝车见",
            "作者": "胡应麟",
            "内容": "帝车见，涿鹿墟。童童立，五丈馀。千灵卫，七圣趋。飏金支，翼翠旟。\n雨师道，风伯驱。气如龙，殷里闾。真人起，握斗枢。奠汉鼎，抚皇舆。\n炎精曜，火德嘘。亿万载，帝方隅。"
        },
        {
            "标题": "徐惟得冲漠斋又题八绝 其五 九玄室",
            "作者": "胡应麟",
            "内容": "画栋雕甍挟斗牛，瑶箱琼笈锁层楼。五千何代传周史，三万当今跨邺侯。"
        },
        {
            "标题": "补蜀汉铙歌十二首 其九 馘张合",
            "作者": "胡应麟",
            "内容": "馘张合，在卤城。蜀人欢忻魏震惊。魏兵百万乘蜀营。\n司马披甲仍先登。我师一出歼长鲸。卒徒贾勇懿大奔，积甲三千若丘陵。\n司马匍匐亡旄旌。贼徒合，追木门。万弩射合褫合魂。\n馘之不异鸡与豚。桓桓八阵孰敢婴。所当者破击者平。\n如汤如武，天下无敌十一征。"
        },
        {
            "标题": "题徐惟得冲漠斋十二绝 其七 摩诘散花",
            "作者": "胡应麟",
            "内容": "掷戟归来理钓竿，不将零露望金盘。飞花散尽三千界，丈室分明有大观。"
        },
        {
            "标题": "喻邦相束装入计中途忽有迁杭之命寄怀二首 其一",
            "作者": "胡应麟",
            "内容": "舄已飞王令，刀俄佩吕虔。移官沧海上，候吏大江前。\n柳叶千家笛，桃花十里船。湖山真胜绝，独少伯牙弦。"
        },
        {
            "标题": "徐惟得冲漠斋又题八绝 其二 白云洞",
            "作者": "胡应麟",
            "内容": "石洞苍茫闭水帘，碧窗云冷玉龙潜。不妨行雨邀巫峡，犹记为霖出傅岩。"
        },
        {
            "标题": "喻邦相束装入计中途忽有迁杭之命寄怀二首 其二",
            "作者": "胡应麟",
            "内容": "岂谓双龙剑，翻成独鹤操。楼台三竺近，省署万松高。\n海色飘行盖，湖光落画舠。不堪灵隐月，飞梦对持毫。"
        },
        {
            "标题": "补蜀汉铙歌十二首 其二 顾隆中",
            "作者": "胡应麟",
            "内容": "顾隆中，一顾再顾三顾何从容。千秋载睹明扬风。\n君臣契合鱼水同。莘野币交汤匪躬。渭川一见罗非熊。\n何如三顾勤隆中。惜哉炎烬嘘残虹。创业未半中道终。\n三分鼎足宁称雄。"
        },
        {
            "标题": "补蜀汉铙歌十二首 其十二 馀威慑",
            "作者": "胡应麟",
            "内容": "馀威慑，走仲达。胡天弗吊丧诸葛。大星煌煌殒天末。\n我师反旆丧不发。魏人欢呼夜来蹑。鸣金展帜雷电掣。\n懿也狼奔胆欲裂。千秋壮士赞诸葛。死诸葛走生仲达。"
        },
        {
            "标题": "补蜀汉铙歌十二首 其三 克老瞒",
            "作者": "胡应麟",
            "内容": "克老瞒，厥功不可量。瞒挟天子令四方。以暴如虎贪如狼。\n既定荆州下长江。并兵八十三万强。凶威所指横以张。\n所触者碎当者亡。遣军师亮谕孙权。权奉命，发兵助我屯江干。\n桓桓烈炬战舰轰，将士大呼冲敌坚。贼兵百万尸如山。\n操走乌林四海安。"
        },
        {
            "标题": "徐惟得冲漠斋又题八绝 其八 偃息居",
            "作者": "胡应麟",
            "内容": "水击天飞快羽翰，巢林聊借一枝安。参差已熟邯郸道，枕上从他万劫残。"
        },
        {
            "标题": "补蜀汉铙歌十二首 其六 讨汉贼",
            "作者": "胡应麟",
            "内容": "讨汉贼，屯猇亭。屯猇亭，皇赫斯怒以亲征。嗟关侯，率众围樊城。\n七军夜渰师徒崩。操慑大威如雷霆。贼权惴惴怖且惊。\n怖且惊，谋吕蒙。逞虐焰，乘奸凶。为鬼为蜮蠛与蠓。\n遂亡荆州丧大功。踰月蒙死尸流虫。皇赫斯怒离巴中。\n离巴中，以亲征。破秭归，震夷陵。蒙贼既死，逊贼复兴。\n嗟嗟昊穹，汉事坏垂成。"
        },
        {
            "标题": "补蜀汉铙歌十二首 其四 权进妹",
            "作者": "胡应麟",
            "内容": "权进妹，托同仇。外戚内疏谐孙刘。包藏祸心蓄愆尤。\n床帷甲第图淹留。戈鋋矛戟纷相求。帝握大机与神游。\n与神游，众叵测。刘郎欢，孙郎泣。周郎唇乾口燥呼不得。\n以头抢地长太息。千秋齿冷笑吴国。"
        },
        {
            "标题": "补蜀汉铙歌十二首 其五 定两川",
            "作者": "胡应麟",
            "内容": "定两川，皇图赫赫帝业安。成都破竹万姓欢。壶浆夹道食以箪。\n西指定军夺前山。夏侯来争馘斩渊。馘斩渊，众大崩，合也弃马亡心魂。\n操慑首鼠抱头奔。抱头奔，两川一顺，天应人即。皇帝位新万国。"
        },
        {
            "标题": "小园杏花烂漫与客携酒酌其下至醉",
            "作者": "胡应麟",
            "内容": "墙头昨夜春风颠，醉著接䍦花下眠。东方欲曙忘晨飧，应门何客来翩翩。\n城东郭君履欲穿，手持三百青铜钱。要我为客开琼筵，水晶之壶白玉盘。\n银筝翠管张哀弦，吴姬度曲越女弹。相将载酒临西园，西园万树红照天。\n杏花朵朵含春烟，随风故落苍苔前。恍如红雪堆青钱，摘花浸酒酬清酣。\n主人劝客客不言，人生岂得长朱颜。眼前有酒不尽欢，参差白发来相缠。\n君不见相如卧病归文园，笑杀长安群少年。又不见子云寂寞耽草玄，日暮何人回酒船。\n何如醉挟双婵娟，玉山酩酊长花前。"
        },
        {
            "标题": "夏日双树园閒居檃括昔人成语作十绝句 其三",
            "作者": "胡应麟",
            "内容": "蓬蒿满宅前，中开一行径。高树八九株，挟书坐馀荫。"
        },
        {
            "标题": "夏日双树园閒居檃括昔人成语作十绝句 其二",
            "作者": "胡应麟",
            "内容": "乞得真形图，五岳在指掌。抚琴一动操，欲令众山响。"
        },
        {
            "标题": "夏日双树园閒居檃括昔人成语作十绝句 其七",
            "作者": "胡应麟",
            "内容": "长啸临高台，白虹贯四野。龙泉与太阿，汝乃知我者。"
        },
        {
            "标题": "夏日双树园閒居檃括昔人成语作十绝句 其一",
            "作者": "胡应麟",
            "内容": "悠然濠濮邻，会心岂在远。鱼鸟时亲人，不觉白日晚。"
        },
        {
            "标题": "夏日双树园閒居檃括昔人成语作十绝句 其九",
            "作者": "胡应麟",
            "内容": "庭花昼合围，松竹蔽行道。淡面邀缁流，相对豁怀抱。"
        },
        {
            "标题": "夏日双树园閒居檃括昔人成语作十绝句 其六",
            "作者": "胡应麟",
            "内容": "空斋种白杨，悲风时谡谡。人生不得意，千岁复何益。"
        },
        {
            "标题": "夏日双树园閒居檃括昔人成语作十绝句 其五",
            "作者": "胡应麟",
            "内容": "山静无人声，焚香坐朝暮。苍藓盈阶除，落花遍庭户。"
        },
        {
            "标题": "夏日双树园閒居檃括昔人成语作十绝句 其八",
            "作者": "胡应麟",
            "内容": "何劳邺侯书，绕架三万轴。痛饮读离骚，居然名士足。"
        },
        {
            "标题": "夏日双树园閒居檃括昔人成语作十绝句 其四",
            "作者": "胡应麟",
            "内容": "可人费招呼，俗士且回辙。入室惟清风，当窗但明月。"
        },
        {
            "标题": "送赵盐铁之维扬",
            "作者": "胡应麟",
            "内容": "燕山晴雪照宫袍，车骑东方意气豪。台上千金骐骥骨，池头五色凤凰毛。\n深花扬子迷春渡，远树芜城落夜涛。二十四桥人似玉，画筵何处伴挥毫。"
        },
        {
            "标题": "邓远游以浦阳改剧槜李孟秋有事棘垣不佞邂逅湖上二律志喜 其一",
            "作者": "胡应麟",
            "内容": "黄金台下赋河梁，两见栽花越峤傍。舄化双凫离瀫水，琴携一鹤度钱塘。\n雄谈自许千秋合，痛饮那能十日忘。莫诧重垣霜色里，缤纷桃李候门墙。"
        },
        {
            "标题": "投赠督学滕公三十八韵",
            "作者": "胡应麟",
            "内容": "云雾南溟外，星辰北斗傍。九霄回气色，千里见飞翔。\n大雅今谁属，明公早擅场。应图看騕袅，绝代起鸾凰。\n出入平津底，超迁吏部郎。攀花游太液，视草历明光。\n佩染金茎露，衣含玉座香。直躬行殿陛，蹋翼守遐荒。\n瘴疠开盘水，川原接夜郎。停车蛮垒肃，驻节海山苍。\n名姓传阊阖，丝纶下庙廊。双旌辞汉苑，匹马渡钱塘。\n斧钺江城树，楼船水国霜。海隅兴礼乐，河宿敛文章。\n时雨行连郭，春风坐满堂。真才呈琬琰，异品得圭璋。\n沂水琴堪奏，丰城剑有芒。弦歌闻曲阜，桃李遍河阳。\n吾道乾坤辟，斯文日月光。六桥供舣棹，三竺引飞觞。\n黄阁声华远，青冥道路长。鸾书飞建礼，凤藻出长杨。\n师范真辽绝，生徒转激昂。陆机曾入洛，司马旧游梁。\n九岁题鹦武，三冬解鹔霜。上书思汉主，作序拟滕王。\n綵笔空凌厉，丹梯尚渺茫。塞翁悲失马，牧子叹亡羊。\n寂莫松萝契，萧条薜荔裳。一区原宪宅，万卷子云床。\n避世嗟秦士，酣歌学楚狂。烟岚寻白石，云水狎沧浪。\n历块凭谁试，连城祇自伤。几年怀卞氏，此日遇孙阳。\n轵里心犹在，夷门念不忘。惟馀星斗色，夜夜绕干将。"
        },
        {
            "标题": "来青馆夜分独坐题",
            "作者": "胡应麟",
            "内容": "昏黑登上方，遂抵兹轩宿。遥峰过疏雨，众山若新沐。\n晚凉凭阑坐，流萤出深竹。明月东方生，依微隐乔木。\n泠泠发孤啸，空响答岩谷。山僧供伊蒲，饱饭禅堂浴。\n微钟歇清夜，星斗烂可掬。终南饶白云，暂此憩幽独。"
        },
        {
            "标题": "睡起作",
            "作者": "胡应麟",
            "内容": "绣衾霞褥卧徘徊，啼尽天鸡唤不回。无限悲欢十年事，一宵齐向梦中来。"
        },
        {
            "标题": "顺东西门行",
            "作者": "胡应麟",
            "内容": "岁行暮，时既昏，设我肴醴开玉尊。乐亲故，延嘉宾，轩车杂沓徒在门。\n列五鼎，罗八珍，甘嘉溢口呈芳新。饮麻姑，招洛神，擘红虬脯羞黄麟。\n琴瑟和，钟鼓陈，樗蒱六博何缤纷。长袂掩，羞蛾颦，纤歌随风飘青云。\n良夜半，星河倾，主人未醉客尚醒。二难具，五福并，亿千万岁延遐龄。"
        },
        {
            "标题": "汉铙歌十八首 其三 思悲翁",
            "作者": "胡应麟",
            "内容": "思悲翁，气结不能言。儿长翁为娶妇，思得奉晨昏，白头以团栾。\n妇恶如豺狼，入门作灾患。牝翼鸣前庭，举室怆以烦。\n知交各各缩舌，亲戚断往还。我有壶浆，翁饥不得餐。\n我有裳衣，翁体不得完。思悲翁，气结不能言。我欲诉上帝，天门九重入以难。\n我欲诉司命，司命徘徊以盘桓。念欲以高飞，无羽翰以负翁去。\n体毛何摧残，不若城上乌反哺。翁残年，思悲翁，气结不能言。\n安得天雨雹，霹雳震长夏。雷霆半空下，永永戒来者。"
        },
        {
            "标题": "题章氏园亭四首 其四 万玉亭",
            "作者": "胡应麟",
            "内容": "绰约孤亭中，梅花斗清绝。高天一万株，乱洒罗浮雪。"
        },
        {
            "标题": "东园四时词 其四 冬",
            "作者": "胡应麟",
            "内容": "雪片高天坠草庐，瑶台鸾鹤望清虚。梅花万树孤山下，何似桥头策蹇驴。"
        },
        {
            "标题": "东园四时词 其一 春",
            "作者": "胡应麟",
            "内容": "尺书何处候青鸾，吟遍东风十二栏。金谷楼台春尚蚤，海棠憔悴不禁寒。"
        },
        {
            "标题": "东园四时词 其三 秋",
            "作者": "胡应麟",
            "内容": "朝来檐树著新霜，小玉银筝抱雁行。红蓼碧芦秋十里，不知亭榭在潇湘。"
        },
        {
            "标题": "送汪山人归四明四首 其四",
            "作者": "胡应麟",
            "内容": "邂逅青山陌，飘然思不群。乍归鄞海月，长啸瀫溪云。\n剑拥苍精气，符悬赤伏文。东山逢谢傅，好作片鸿闻。"
        },
        {
            "标题": "白纻四时词四首 其二",
            "作者": "胡应麟",
            "内容": "南原日长蝴蝶飞，朱楼画阁临芳池。美人含娇拂罗衣，歌喉宛转浮云驰。\n流商刻羽知音稀，纤腰起舞光陆离，我醉欲罢黄金卮。"
        },
        {
            "标题": "题朱光禄园中杂景十首 其四 松斋",
            "作者": "胡应麟",
            "内容": "悠然四松顶，置此六尺斋。事事张功父，何论十二钗。"
        },
        {
            "标题": "题渔樵耕牧图四首 其四",
            "作者": "胡应麟",
            "内容": "大隗在何方，襄城亦奚有。莫言五尺童，曾稽轩辕首。"
        },
        {
            "标题": "东园四时词 其二 夏",
            "作者": "胡应麟",
            "内容": "薰风长日度帘钩，河朔园林总胜游。珠箔银屏清吹满，石榴花底按梁州。"
        },
        {
            "标题": "白纻四时词四首 其一",
            "作者": "胡应麟",
            "内容": "东园桃李争春阳，美人如花簇华堂。弯弓舞袖搴罗裳，沈香亭北春茫茫。\n东风吹歌绕画梁，回眸一盼神飞扬，我醉欲眠黄金床。"
        },
        {
            "标题": "白纻四时词四首 其四",
            "作者": "胡应麟",
            "内容": "北风萧萧撼陵谷，白雪飘花满平陆。何处阳春斗歌曲，云锦缠头舞鸲鹆。\n美人修蛾无疹粟，素手垂垂照寒玉，我醉欲买黄金屋。"
        },
        {
            "标题": "题李惟寅山房三十八咏 其二 松关",
            "作者": "胡应麟",
            "内容": "爱此松风吹，柴关抱麋鹿。白眼四无人，涛声满空谷。"
        },
        {
            "标题": "暮春游白岳十二首 其三 太素宫",
            "作者": "胡应麟",
            "内容": "绛节宸居北斗悬，金银台观屹相连。朱甍宿雾千峰外，碧瓦笼云万岫前。\n粲烂灵旂朝帝日，飞扬神剑伏魔年。何因屩蹑罡风去，一叩玄关意惘然。"
        },
        {
            "标题": "方母孀节诗为厥子伯苓题",
            "作者": "胡应麟",
            "内容": "烨烨新都媛，修蛾粲明珰。十三字君室，十五登君堂。\n良辰一以醮，中厨奉姑嫜。眷言拂巾席，皓首偕匡床。\n风波起中路，庭树飞秋霜。青铜掷妆阁，碎裂罗衣裳。\n剖心慰夫婿，截发藏筐箱。空闺抚弱息，血泪横枯肠。\n松关白日暮，永夜啼寒螀。抱影三十年，哀哀称未亡。\n缅怀励高节，泚笔题篇章。他时继黄鹄，万古明天常。"
        },
        {
            "标题": "题陈山人画松二首 其二",
            "作者": "胡应麟",
            "内容": "悬崖一千尺，谁写碧絪缊。直干遥撑雨，疏枝乱拂云。\n天台寒影落，灵谷夜涛闻。恍惚萧郎管，狂挥白练裙。"
        },
        {
            "标题": "题赵比部崧高卷",
            "作者": "胡应麟",
            "内容": "六洞三山缔夙缘，崧高云色正苍然。金身百丈飞龙日，宝箓千秋记凤年。\n杖锡乍移吴苑外，香灯长护越台前。菩提一钵开甘露，犹忆中林静夜传。"
        },
        {
            "标题": "题陈山人画松二首 其一",
            "作者": "胡应麟",
            "内容": "半壁岚光润，高堂露色浓。宁同居士隐，不受大夫封。\n翠羽疑藏鹤，苍鳞欲化龙。何年值韦偃，洒墨傍孤峰。"
        },
        {
            "标题": "唐从事邀集酒楼观女乐即席赋此送唐之歙中",
            "作者": "胡应麟",
            "内容": "锦缆黄河忆共来，辉煌袍笏下蓬莱。风流暂借莲花幕，意气频呼竹叶杯。\n海上昼游还越郡，天涯春色遍秦台。双驺倘憩齐云石，为扫题名旧绿苔。"
        },
        {
            "标题": "同诸友分赋临安十景二首 其一 万松岭",
            "作者": "胡应麟",
            "内容": "峭壁层崖万仞开，离离松色隐崔嵬。云排铁干苍龙舞，月满瑶枝白鹤来。\n几夜秋涛翻客枕，半林寒影挂仙台。虚疑日观烟霞古，寂寞秦封半草莱。"
        },
        {
            "标题": "题中丞滕公武夷精舍图",
            "作者": "胡应麟",
            "内容": "精庐聊十尺，坐啸建溪湄。暂挂中丞笏，閒挥太傅棋。\n野花苍鹿献，林果白猿持。惆怅流风逝，徒瞻大树遗。"
        },
        {
            "标题": "虎穴行送曹秀才从军",
            "作者": "胡应麟",
            "内容": "男儿堕地气压鳌，俯拾将相如鸿毛。时来拥彗扫六合，云霞五色飞宫袍。\n君不见苏秦微时皂貂泣，一朝金印都六国。位高金多归故乡，妻嫂匍匐趋道傍。\n一家骨肉尚如此，陌上行人谁家子。丈夫耻作儿女悲，世路滔滔竞青紫。\n酒酣愤歌歌激烈，双眼横天日星裂。便从东海批龙鳞，更向南山搏虎穴。\n宁能寂寂鸡鹜群，燕雀蝼蚁争纷纷。金盘六博饮美酒，匣底芙蓉电光吼。\n来朝挥戈大漠北，辟易咸阳万夫走。"
        },
        {
            "标题": "送曹能始游盘山",
            "作者": "胡应麟",
            "内容": "胜欲穷三辅，幽仍问五盘。轻装凌曙色，短褐耐春寒。\n壑窅云全卧，峰明雪半残。帝京楼殿近，百里见朱栏。"
        },
        {
            "标题": "送黄生六治还滦州",
            "作者": "胡应麟",
            "内容": "翩翩江夏客，才望世无群。旅兴残春雪，归心促夏云。\n吴歌新白纻，楚黛旧红裙。惆怅平康陌，芙容折剑文。"
        },
        {
            "标题": "送李参军使秦中",
            "作者": "胡应麟",
            "内容": "朱节朝持下紫宸，北风扬旆潞河滨。飞槎渭水星为使，授简梁园雪照人。\n去路正逢葭菼夕，归期先趁棣棠春。遥遥草色西池畔，何限新诗入梦频。"
        },
        {
            "标题": "送方伯徐公入梁",
            "作者": "胡应麟",
            "内容": "夹岸桃花水，春江照画船。双旌辞岭日，六传入梁年。\n草色申侯里，棠阴召伯田。勿云河内借，剑履上甘泉。"
        },
        {
            "标题": "再送左辖吴公十绝句 其二",
            "作者": "胡应麟",
            "内容": "白头徒自新，倾盖俨如故。蔽芾越东西，棠阴十万户。"
        },
        {
            "标题": "再送左辖吴公十绝句 其十",
            "作者": "胡应麟",
            "内容": "烨烨承明庐，上考书第一。白首洛阳才，呻吟卧蓬荜。"
        },
        {
            "标题": "送左辖赵公入觐兼便道还晋中 其一",
            "作者": "胡应麟",
            "内容": "双帆晨掠大河飞，烨烨星辰动紫薇。上党风光停绣钺，太行云色候绯衣。\n流传竹素盈江表，蔽芾棠阴尽海圻。青史赵张元藉藉，燕金驰赐出皇畿。"
        },
        {
            "标题": "再送左辖吴公十绝句 其九",
            "作者": "胡应麟",
            "内容": "楼船济汾河，中流渺云雾。耐可鲜荔枝，不到桑乾渡。"
        },
        {
            "标题": "再送左辖吴公十绝句 其一",
            "作者": "胡应麟",
            "内容": "一代丝纶寄，千秋保障名。高牙拥大旆，西入晋阳城。"
        },
        {
            "标题": "河梁话旧十绝句送左辖吴公之山西 其七",
            "作者": "胡应麟",
            "内容": "明光寄陕服，朱幡沧海头。东方簇千骑，出入偕轩輶。"
        },
        {
            "标题": "送左辖赵公入觐兼便道还晋中 其二",
            "作者": "胡应麟",
            "内容": "皂盖飞扬白日前，汾河秋色半楼船。辉煌白璧抡文夜，烂漫黄金奏绩年。\n握里骤誇双剑合，囊中争睹一琴悬。匆匆锦里停车日，尽折梅花玳瑁筵。"
        },
        {
            "标题": "送迁客之岭南",
            "作者": "胡应麟",
            "内容": "离心何处一登楼，折槛嶙峋汉阙留。晓雾乍将龙豹卧，朝阳行睹凤皇游。\n梅花醉折罗浮顶，桂树闲吟庾岭头。为问蓬莱朝上帝，如何砥柱在中流。"
        },
        {
            "标题": "登天宁寺浮图送高正父南归得霜字",
            "作者": "胡应麟",
            "内容": "天豁西郊半大荒，高秋云日散微茫。三千界涌招提色，四十门开舍利光。\n易水荒台传市骏，罗浮归路问骑羊。孤航拂曙河桥别，月满长堤万树霜。"
        },
        {
            "标题": "送人入蜀",
            "作者": "胡应麟",
            "内容": "客畏蚕丛路，君仍驷马过。白波三峡满，青嶂九疑多。\n绝栈移旌节，层台梦绮罗。海棠花在眼，烂漫倚高歌。"
        },
        {
            "标题": "送人游边",
            "作者": "胡应麟",
            "内容": "严冬武林驿，一骑问京华。大野霜飘树，长城雪作花。\n櫜鞬迎属国，剑佩逐轻车。早夺天山地，铭功入汉家。"
        },
        {
            "标题": "送友人游边",
            "作者": "胡应麟",
            "内容": "怜君随汉将，策马度燕台。六郡风沙合，三边雨雪催。\n边笳秋色远，羌笛夜声哀。来岁看花节，还听草檄回。"
        },
        {
            "标题": "送人入蜀",
            "作者": "胡应麟",
            "内容": "离思翩翩把浊醪，锦城西去不辞劳。星辰夜拂张华剑，风雨寒生范叔袍。\n三峡啼猿青嶂远，九疑回雁碧天高。蜀中形胜堪怜汝，定把新诗吊薛涛。"
        },
        {
            "标题": "送人入蜀",
            "作者": "胡应麟",
            "内容": "龙剑光摇大海濆，河梁斜日赋离群。三千蜀栈长飞雪，十二巫峰半出云。\n回雁祗从亲舍落，啼鹃偏向客途闻。新诗一寄临邛肆，投梦先过卓女坟。"
        },
        {
            "标题": "送李子赴试钱塘",
            "作者": "胡应麟",
            "内容": "大梁本任侠，壁立逾千寻。一遇昌谷生，握手为断金。\n申台振高步，十载囊瑶琴。中途遘君采，邈焉奏遐音。\n声谐响必赴，异代犹沈吟。矧兹百里壤，而不怀同心。\n缅余起末学，努力搴词林。遐思太古上，时俗非所钦。\n栖栖卧一壑，委怀甘陆沈。李生一何戆，物色来兰阴。\n双溪入驰溯，三洞回登临。清言吐肝肺，古色流衣襟。\n吾宁负奇癖，尔亦饶书淫。扬亭共寂寞，原巷偕萧森。\n子迹尚霄汉，余踪久蹄涔。他时树大业，盟言倘在今。"
        },
        {
            "标题": "送人游塞上",
            "作者": "胡应麟",
            "内容": "晓发灞陵桥，弯弓箭在腰。黄沙随地阔，紫塞极天遥。\n玉乳蒲萄熟，金羁苜蓿骄。贺兰千百仞，飞骑上岧峣。"
        },
        {
            "标题": "送人还会稽",
            "作者": "胡应麟",
            "内容": "夕阳行色怅孤蓬，大海家林挂树丛。芳草不堪吴塞绿，飞花犹恋越台红。\n相看游子悲春尽，何限才人泣路穷。明到钱塘潮落后，书邮频寄北来鸿。"
        },
        {
            "标题": "送邬生还京口",
            "作者": "胡应麟",
            "内容": "何缘京口客，偶逐片云来。五岳邀游兴，三都竞赋才。\n新装淳化帖，故里妙高台。笑杀茅平仲，从军乐未回。"
        },
        {
            "标题": "送人入蜀",
            "作者": "胡应麟",
            "内容": "远下荆门客思浓，清秋落木遍千峰。猿声一夜孤舟雨，愁杀巫山十二重。"
        },
        {
            "标题": "送人游燕中",
            "作者": "胡应麟",
            "内容": "乱山霜色里，行客迥添愁。万里看黄鹄，孤心寄白鸥。\n高风沙塞晚，明月海天秋。莫以刘叉剑，狂歌对五侯。"
        },
        {
            "标题": "送僧游越东",
            "作者": "胡应麟",
            "内容": "穷年持戒律，行脚遍蒿莱。碧海浮杯度，青山蹑屩来。\n天台方广寺，雪窦妙高台。匣底兰亭帖，相传自辩才。"
        },
        {
            "标题": "送张仲蔚之庆源",
            "作者": "胡应麟",
            "内容": "河桥尊酒醉还醒，惆怅离歌薄暮听。五夜芙蓉双剑紫，万山桃李一毡青。\n何人帝里酬春雪，有客仙都问岁星。计日子虚天尺五，生徒犹诵太玄经。"
        },
        {
            "标题": "赠汪元清肇元二太学",
            "作者": "胡应麟",
            "内容": "宝镫银鞍白马调，乌衣群从尽兰苕。同携宾客探璚树，并载婵娟弄玉箫。\n别墅风流安石共，中林才思阿咸饶。秋风骑鹤能相过，定约扬州第几桥。"
        },
        {
            "标题": "憩清源旧游禅寺怀苏别驾以修二十四韵",
            "作者": "胡应麟",
            "内容": "十月繁霜正满篱，孤城凝望碧云驰。青衫落魄还舟夜，绿绮传声命驾时。\n玉勒乱嘶章氏苑，铜鞮高宴习家池。龙蛇四壁毫飞动，牛斗双函剑陆离。\n妙曲西园陈翠管，清歌北里近彤墀。豪游南郭朝朝共，胜槩东山日日期。\n绮陌朱楼情浩渺，纱窗红烛梦逶迤。何人作赋非同调，若个谈诗不解颐。\n一代平原怀竞爽，千秋河朔兴难疲。从知意气关寥廓，讵谓形骸判别离。\n驿路论心愁汎梗，河梁挥手惜临岐。穷来海曲甘垂钓，泪尽山阴独解维。\n摇落惭余同塞柳，漂零闻汝逐江蓠。茫茫白水迷三峡，历历青山碍九疑。\n无客乘风来灌口，与谁寻雪上峨嵋。雕阑绣柱孤悬榻，清簟疏帘静覆棋。\n漫诧王嫱留凤辇，徒闻薛女画蛾眉。君平易肆虚谈卦，扬子玄亭失问奇。\n岸拆黄牛回舸舰，城深白帝罢旌旗。遥天滟滪双鱼绝，僻地临邛驷马迟。\n秫贯十千时潦倒，柑题三百尚淋漓。清风明月羁玄度，流水高山咽子期。\n越国啼魂无翠鸟，蜀天翘首但黄鹂。亦知聚散人间世，极目长空雁影移。"
        },
        {
            "标题": "秋夜遵水部招同钱山人蔡文学集署中其前庭古桂数株皆合抱芬馥袭人时遵考瓜代将及矣",
            "作者": "胡应麟",
            "内容": "握手青袍恋旧绨，华堂风雾酒频携。梅花东阁传新赋，桂树南山忆旧题。\n万壑天香灵隐近，中峰月色广寒齐。淹留莫唱王孙曲，赫奕徵书到紫泥。"
        },
        {
            "标题": "送李内翰入都",
            "作者": "胡应麟",
            "内容": "一骑冲寒发，梅花照客颜。乱云扬子渡，残雪皖公山。\n旧直青绫被，新恩白玉环。夜来前席梦，光到紫宸班。"
        },
        {
            "标题": "送王永叔入都四首 其三",
            "作者": "胡应麟",
            "内容": "吴山晴色堕高牙，歌阕骊驹兴未涯。锦绶乍抛沧海月，绯袍犹绾赤城霞。\n垣扉烛影宵分直，禁闼棋声午放衙。明发武林关外路，尽将离恨入征笳。"
        },
        {
            "标题": "送王永叔入都四首 其二",
            "作者": "胡应麟",
            "内容": "垆头促膝又吾曹，斫地王郎思独豪。九陌霞光迎剑佩，千山云色度旌旄。\n中朝奏疏关辰极，故国音书问海涛。尚忆春明门外事，红牙催拍斗持螯。"
        },
        {
            "标题": "送王永叔入都四首 其一",
            "作者": "胡应麟",
            "内容": "大旆翩翩越水滨，朝天白马向枫宸。飞扬跋扈千秋思，磊砢峥嵘八尺身。\n兴里平原宁计日，欢来河朔动经旬。谁言綵笔偏词赋，已卜螭头气象新。"
        },
        {
            "标题": "王仲升以五言长律见贻赋此答赠",
            "作者": "胡应麟",
            "内容": "尺组长缨奋草莱，清香画戟卧莓苔。北门铿钥归雄镇，东观图书集上才。\n叠嶂分青横几簟，双流飞翠入池台。知君未厌从军乐，大纛高牙帝座来。"
        },
        {
            "标题": "登天津阁望海同康裕卿胡文父作二首 其一",
            "作者": "胡应麟",
            "内容": "画槛横空海色开，一尊携客上崔嵬。扶桑日傍千帆落，碣石云浮万岛回。\n采药未应徐市老，乘风聊拟羡门来。仙居咫尺蓬壶近，指点凭谁出草莱。"
        },
        {
            "标题": "题李惟寅山房三十八咏 其二十九 浮白斋",
            "作者": "胡应麟",
            "内容": "左手鸬鹚杓，右手鹦鹉杯。拍浮酒缸中，万事何有哉。"
        },
        {
            "标题": "题李惟寅山房三十八咏 其二十 芳草斋",
            "作者": "胡应麟",
            "内容": "幽斋只数椽，科头抱书读。经旬不出门，芳草上阶绿。"
        },
        {
            "标题": "武林送吴山人北游",
            "作者": "胡应麟",
            "内容": "雪里钱塘一棹孤，送君寒色满长途。黄金台馆三千尺，曾伴荆高作酒徒。"
        },
        {
            "标题": "送吴山人吴时为桃花会",
            "作者": "胡应麟",
            "内容": "丰乐桥边路，相逢鬓未皤。形骸长土木，梦寐半云萝。\n洞口铭题鹤，池头帖换鹅。桃花飞欲尽，晓发奈愁何。"
        },
        {
            "标题": "野寺别于凤鸣李惟朴两生",
            "作者": "胡应麟",
            "内容": "寻幽来古寺，霁色傍禅栖。剑岂双龙隔，门难一凤题。\n夕阳高枕外，新月乱帆西。共惜天涯别，何妨醉似泥。"
        },
        {
            "标题": "寄宫詹陈公二首 其二",
            "作者": "胡应麟",
            "内容": "建礼抠趋近，延英进读劳。露漙金掌重，云敛玉绳高。\n苑树萦朱绂，宫花落彩毫。尚思燕市夕，浊酒坐持螯。"
        },
        {
            "标题": "送天台二僧还西域",
            "作者": "胡应麟",
            "内容": "挂锡同霞峤，归帆并海涯。云侵秦碛远，路转蜀台斜。\n翠竹空中相，青莲定里花。谁知双大士，持钵渡流沙。"
        },
        {
            "标题": "汪司马偕龙博士登严陵赋雪寄讯",
            "作者": "胡应麟",
            "内容": "萧森寒色照菰芦，缥缈青山入画图。不为文星移海甸，能令春色遍江湖。\n千花桐濑飞瑶瑟，万树兰陵照玉壶。况是郢中才子集，赋成题寄茂园无。"
        },
        {
            "标题": "御史大夫豫章徐公过访 其二",
            "作者": "胡应麟",
            "内容": "天都翘首碧云重，粲烂轩车此日逢。廷尉高门容驷马，司空神剑合双龙。\n丹扉夜辟乾坤静，绛阙晨披雨露浓。最忆登坛清兴远，千篇晴色照芙蓉。"
        },
        {
            "标题": "送张山人楚游",
            "作者": "胡应麟",
            "内容": "岩穴凭谁问，飘然赋远游。风高云梦笛，月满洞庭舟。\n短刺携孤客，长裾狎五侯。蛾眉亭下泊，饱看荻花秋。"
        },
        {
            "标题": "送张明府移任江右",
            "作者": "胡应麟",
            "内容": "拥辙千家泣道旁，飞书谁为转循良。清霜乍徙朝歌署，白雪俄深单父堂。\n柳色映檐江浦近，梅花入梦海天长。极知百里非重借，曳履晨看到尚方。"
        },
        {
            "标题": "送赵宗鲁之河间别驾二首 其一",
            "作者": "胡应麟",
            "内容": "双旌摇曳蓟门东，易水飞花扑乱红。国宪久传中执法，家声重睹右扶风。\n交河壁垒巡行近，渤海楼船控制雄。屈指循良推第一，徵书晨出未央宫。"
        },
        {
            "标题": "送朱在明使长沙 其一",
            "作者": "胡应麟",
            "内容": "西风遥夜起长杨，使节翩翩下建章。淮海帆樯飞梦泽，楚天城郭出潇湘。\n心摇桂树筵中月，梦绕梅花笛里霜。宋玉台边芳草尽，几从秋色吊襄王。"
        },
        {
            "标题": "送赵宗鲁之河间别驾二首 其二",
            "作者": "胡应麟",
            "内容": "十载明经擅草莱，青云摇曳佩刀来。名家旧识中丞后，佐郡仍推别驾才。\n拥盖日华流汉殿，抽毫霞色动燕台。应徐咫尺南皮近，彩笔雄章次第裁。"
        },
        {
            "标题": "送中丞曾公之成都",
            "作者": "胡应麟",
            "内容": "使者新传谕蜀章，朱衣晴日下明光。扬旌欲挂峨嵋雪，拂剑遥生滟滪霜。\n幕府夜谈宾满坐，山邮朝发吏成行。共誇仆射诗情在，小队时能过草堂。"
        },
        {
            "标题": "后西湖十咏 其十 涌金门",
            "作者": "胡应麟",
            "内容": "鼓吹喧阗一望遐，湖头云日乱蒹葭。三千船舫家家月，四百楼台寺寺霞。\n桂影荷香迷越客，竹枝桃咏醉吴娃。天容乞与西泠地，独拥寒涛卧钓槎。"
        },
        {
            "标题": "游囊杂咏五首 其四 布裘",
            "作者": "胡应麟",
            "内容": "清晨偶出山，一衲挂枯树。向晚白云深，蒙茸不知处。"
        },
        {
            "标题": "参知张公睿父博极群书侈于三箧而不佞猥以臭味国士龙门执手晤言兼旬款洽辄因扬扢写寄诗歌凡六十四韵",
            "作者": "胡应麟",
            "内容": "六洞神仙吏，三天侍从臣。宣猷元借召，布德重生申。\n卓荦倾流辈，飞扬迈等伦。宏才川浩荡，伟度岳嶙峋。\n令誉收南服，英声动北辰。丰标凝卫玠，局量峙王珣。\n调自中原合，文从上国抡。衣冠游太液，舄履步长春。\n黼座瞻皇极，纶扉谒帝宸。金门劳执戟，玉殿伺垂绅。\n劲节先排汉，昌言或借秦。轮埋躬愈直，槛折道弥伸。\n李峤箴规切，阳城献纳频。幼安怀并席，长孺慕联茵。\n贝锦初腾越，牛刀试割闽。苍茫辞蓟阙，濩落度延津。\n九鲤披云夕，双龙蹑雾晨。干旌停枳棘，卤簿却荆榛。\n吐握加寒贱，吹嘘及隐沦。襟期青眼洽，意气白头真。\n绝代誇殊色，登坛属俊人。含毫千藻发，洒墨万花新。\n宛委群编列，琅琊钜轴陈。玄谈回夏棘，广譬狭庄椿。\n竹素隋宫缮，菁华邺架论。牙签携丙乙，甲帐坐庚申。\n掩映阶前雪，纷纭阈外尘。昆池方朔秘，曲水挚虞摈。\n贰负归渔猎，撑犁入啸嚬。悬标搜异粟，辍箸验劳薪。\n肄兔优成式，徵狸劣鼎臣。爰居恒独悟，弗述讵同询。\n地戒遥通貉，天文上接鹑。七车宁后裔，三箧定前身。\n秇圃宗师匠，文园卧逸民。颓垣庸筑傅，废陇漫耕莘。\n谷口霜沾笠，滩头月挂纶。违时肠拂郁，避世足邅屯。\n肮脏虞卿匹，颠狂贺监邻。佣书疑阚泽，讲易类严遵。\n孝绪行藏僻，君山积贮贫。编摩淫束晢，训诲溺刘臻。\n拥被嗟扪虱，抠衣笑获麟。酸吟鼯鼠狎，苦蚀蠹鱼嗔。\n径菊荒仍咽，皋兰裂故纫。桂丛居索莫，萝蔓屋艰辛。\n璧乍完衰赵，珠徒缀大秦。踟蹰愁炫璞，宛转惜藏珍。\n下里容赓曲，东施属效颦。分庭延墨翟，倒屣接庄辛。\n混俗东方朔，游仙郭景纯。神明交孔鲋，宦业缔崔骃。\n厚谊偏敦薄，冲怀剧饮醇。敲棋俄溃敌，投辖剩留宾。\n河朔差酬岁，平原渐隔旬。苍虬聊海甸，彩鹢复溪滨。\n汗漫烟霄翼，峥嵘渤澥鳞。宫行开碣石，邸会葺平津。\n敢窃丘樊贲，贪随巷陌淳。孤城留保障，率土藉陶甄。\n叱处羊难卧，耕馀鹿易驯。八诗犹并耀，一志未全湮。\n曳杖将投华，担簦欲憩岷。惟应挈四部，绝顶对朝真。"
        },
        {
            "标题": "客有自金华诸洞返者穷幽历险所睹甚异余伟其事而赋之以订再游",
            "作者": "胡应麟",
            "内容": "洞天三十六，奇绝擅金华。雪壁盘空上，冰壶抱月斜。\n玉桃千岁实，瑶草四时花。瓢笠吾当去，驱羊卧赤霞。"
        },
        {
            "标题": "题朱光禄园中杂景十首 其七 凝香室",
            "作者": "胡应麟",
            "内容": "博山燎沉水，凤巢拥群娃。双烟结一气，烂漫凌紫霞。"
        },
        {
            "标题": "题朱光禄园中杂景十首 其二 江云楼",
            "作者": "胡应麟",
            "内容": "何年驾飞阁，缥缈凌天风。朝来五千丈，半入江云中。"
        },
        {
            "标题": "题朱光禄园中杂景十首 其三 雪廊",
            "作者": "胡应麟",
            "内容": "羽扇白纶巾，瑶琴坐来歇。山童无处寻，一片长廊雪。"
        },
        {
            "标题": "题朱光禄园中杂景十首 其八 鹤院",
            "作者": "胡应麟",
            "内容": "感君刺臂恩，聊此休六翮。夜来警露声，时堕清音栅。"
        },
        {
            "标题": "题朱光禄园中杂景十首 其九 啸台",
            "作者": "胡应麟",
            "内容": "鼓吹出层颠，恍奏钧天乐。气慑阮嗣宗，声从半空落。"
        },
        {
            "标题": "题朱光禄园中杂景十首 其六 筠房",
            "作者": "胡应麟",
            "内容": "苦竹数百竿，中藏室如斗。试窥隔岸人，可是王猷否。"
        },
        {
            "标题": "题赵太常山居四绝 其四 绿荫池",
            "作者": "胡应麟",
            "内容": "千绿萧森映夹池，此君长日对支颐。泠然诗思清神骨，何似山阴夜汎时。"
        },
        {
            "标题": "赠唐山人二律 其一",
            "作者": "胡应麟",
            "内容": "暂辍严陵钓，悬壶向紫宸。仙茎携沆瀣，帝座问星辰。\n白苧新燕客，青囊旧越人。昆明泉万斛，花里试垂纶。"
        },
        {
            "标题": "婺七贤诗 其三 唐刺史与正",
            "作者": "胡应麟",
            "内容": "与正颇负奇，翩翩孝皇代。作吏弘风流，经国纪乡遂。\n世尊考亭疏，迄掩干城锐。细行诚足矜，大德岂终累。"
        },
        {
            "标题": "赠唐山人二律 其二",
            "作者": "胡应麟",
            "内容": "綵笔神飞动，青囊术有无。看松留泰岱，采药望天都。\n雾引车前鹿，云迎舄下凫。异时沧海色，千古属潜夫。"
        },
        {
            "标题": "南屏逢沈李二生谈道因约余游天台口号戏赠",
            "作者": "胡应麟",
            "内容": "越国奇男子，吴中伟丈夫。游心出蓬艾，把臂入菰芦。\n龙虎蟠金鼎，鸳鸯语玉壶。天台八万丈，指点向虚无。"
        },
        {
            "标题": "哭大中丞滕公八首 其二",
            "作者": "胡应麟",
            "内容": "绝学传邹鲁，洪都陋汉唐。君王悲大树，父老泣甘棠。\n百万清油底，三千绛帐傍。尚思龙起日，风雨动南阳。"
        },
        {
            "标题": "桃叶歌二首 其一",
            "作者": "胡应麟",
            "内容": "可怜王家郎，不解事桃叶。清晨渡江去，日暮忘迎接。"
        },
        {
            "标题": "柬彭稚脩",
            "作者": "胡应麟",
            "内容": "帝城风雪苦飘零，何意南天到客星。埋没乍看双剑紫，浮沈犹傍一毡青。\n桃梅拂坐春相丽，苜蓿行杯午未停。莫恋横经函丈底，碧山时过子云亭。"
        },
        {
            "标题": "哭大中丞滕公八首 其一",
            "作者": "胡应麟",
            "内容": "间代钟豪杰，嵬然岳降神。三朝传政绩，万国待经纶。\n赋就悲题鵩，书成叹获麟。何须论夙夜，尽瘁见王臣。"
        },
        {
            "标题": "桃叶歌二首 其二",
            "作者": "胡应麟",
            "内容": "桃花作罗袖，桃叶为罗裙。何似阿兄騃，终日怜此君。"
        },
        {
            "标题": "夜集王太仆听歌",
            "作者": "胡应麟",
            "内容": "列炬明妆出，寒宵兴未涯。翠翘偏束凤，青鬓俨涂鸦。\n艳艳珠摇月，亭亭玉照霞。细听桃叶曲，身在骑曹家。"
        },
        {
            "标题": "闻大参滕公擢任岭南有寄二首 其一",
            "作者": "胡应麟",
            "内容": "鼓角炎荒外，旌旗大海傍。九霄悬宠渥，万里倚翱翔。\n郡古罗浮雪，天空粤峤霜。祗因将雨露，沾洒尽扶桑。"
        },
        {
            "标题": "寿王公詹七秩",
            "作者": "胡应麟",
            "内容": "琅琊门第旧称雄，握手翩翩大令风。函谷云霞新紫气，燕台日月旧青宫。\n竹枝赋就徵才子，桃叶歌成教短童。闻道瑶池开燕日，万花如绣簇帘栊。"
        },
        {
            "标题": "夏村病剧不能北上而返有怀大中丞滕师",
            "作者": "胡应麟",
            "内容": "国士知从最少年，飞扬腾踏拟无前。何难虎观名三百，总为龙门路八千。\n太白东南孤配月，长虹西北远连天。无惭老作扬亭客，白发犹堪侍草玄。"
        },
        {
            "标题": "哭大中丞滕公八首 其三",
            "作者": "胡应麟",
            "内容": "羽节吴山驻，貂裘汉殿来。诗书三代佐，文武万邦才。\n日惨中丞幕，云寒上将台。袛因秦望石，勋业并崔嵬。"
        },
        {
            "标题": "自桐卢至新安杂咏十六首 其十二 桃花硖",
            "作者": "胡应麟",
            "内容": "移舟信江风，沿洄不知暮。前村路转遥，系缆桃花渡。"
        },
        {
            "标题": "哭大中丞滕公八首 其八",
            "作者": "胡应麟",
            "内容": "念载门人籍，千秋国士期。长镵惊老大，短褐愧支离。\n宿草孤帆近，生刍一剑迟。殊恩何日报，恸绝大江湄。"
        },
        {
            "标题": "方伯滕公由岭南过访不值二首 其二",
            "作者": "胡应麟",
            "内容": "小队行春日，华镳问俗时。孤亭留皂盖，万户拥朱旗。\n气色函关绕，星辰汉殿移。未应题凤字，曾受子云奇。"
        },
        {
            "标题": "哭大中丞滕公八首 其五",
            "作者": "胡应麟",
            "内容": "甲胄重关静，楼船大海閒。勋名韩范后，筹略管萧间。\n月拥丹旌度，云拖素旐还。异时灵爽在，长镇武夷山。"
        },
        {
            "标题": "怀大中丞滕公二首 其一",
            "作者": "胡应麟",
            "内容": "雨露经时竭海壖，东南民力两茫然。潢池骤喜惊波息，沃野重看化日悬。\n气象三垣元拱极，勋名八柱已擎天。丹宸蚤夜思良弼，肯放归耕下泽田。"
        },
        {
            "标题": "奉寄中丞滕师",
            "作者": "胡应麟",
            "内容": "倚天雄剑切云冠，山岳犹惊柱后弹。虎豹留都环仗钺，鲸鲵淮海避登坛。\n牙旗挂月千艘静，玉笛飞霜万燧寒。最是青油棋兴剧，不将藜杖到长干。"
        },
        {
            "标题": "哭大中丞滕公八首 其七",
            "作者": "胡应麟",
            "内容": "尚记抡才日，鸡群识凤毛。尘埃援锦瑟，雨雪赠绨袍。\n德并生成大，情兼怙恃劳。百年知己泪，遍洒越门涛。"
        },
        {
            "标题": "哭大中丞滕公八首 其四",
            "作者": "胡应麟",
            "内容": "渐觉三台近，俄惊八座空。高牙悬落日，大旆飒悲风。\n部曲讴吟外，宾僚怅望中。佳城犹郁郁，谁为问滕公。"
        },
        {
            "标题": "哭大中丞滕公八首 其六",
            "作者": "胡应麟",
            "内容": "七台初返旆，九曲罢扬舲。琬琰留中秘，辒辌出大廷。\n山川摧间气，海宇泣英灵。万古真儒业，重看配考亭。"
        },
        {
            "标题": "闻大参滕公擢任岭南有寄二首 其二",
            "作者": "胡应麟",
            "内容": "五岭看乘传，千峰引佩刀。春随南极迥，云拥太微高。\n雾鳄先移瘴，溟鲸已息涛。独怜吴越士，泪满别时袍。"
        },
        {
            "标题": "方伯滕公由岭南过访不值二首 其一",
            "作者": "胡应麟",
            "内容": "翩翩岩穴畔，千骑远从东。剑履周方伯，轩輶汉上公。\n花看薇省近，竹讶草堂空。万古夷门道，谁论意气雄。"
        },
        {
            "标题": "题画赠陈生东父兼柬王伯宠将军十八韵",
            "作者": "胡应麟",
            "内容": "落落乾坤内，清狂见汝曹。孟公元世阀，仲举旧人豪。\n万事捐鸡肋，孤心逐蟹螯。浮生閒处得，浊世静中逃。\n海岳骄藜杖，江湖狎布袍。营丘传洒墨，洪谷授挥毫。\n绣柱悬飞瀑，雕梁压怒涛。冬亭河汉入，夏槛雪风号。\n五竺携灵鹫，三神挈巨鳌。洞庭回雁鹜，巫峡挂猿猱。\n佩玉明冠剑，锵金肃羽旄。楼台笼晓色，城阙洞秋毫。\n果欲尝丹荔，花应坠碧桃。幽人题桂树，上客醉葡萄。\n盘礴回千虑，经营费二毛。穷年思训力，竟日道玄劳。\n北海盟投祢，南山趣逼陶。惟应伴王绩，西第日醄醄。"
        },
        {
            "标题": "翠筠轩十六韵为姑蔑柴生起用题",
            "作者": "胡应麟",
            "内容": "仲蔚耽蓬蒿，陶公艺松菊。何如三径中，翛然万竿绿。\n掩映王猷居，蔽亏张廌屋。夹砌澄清涟，捎檐洒飞瀑。\n琤琮风乍鸣，葱茜雨新沐。秀色分渭川，清阴散淇澳。\n天寒白鹤下，日暮文鹓宿。主人挟胡床，閒把道书读。\n曳杖时科头，衔杯或坦腹。裴李咸披襟，嵇阮互游目。\n高秋横笛音，五夜洞箫曲。嗟余罹世网，羡尔轶尘俗。\n佳人隔翠袖，千里梦空谷。将因挈枕簟，晚岁共幽独。"
        },
        {
            "标题": "题东皋园亭卷",
            "作者": "胡应麟",
            "内容": "近卜东皋墅，推窗面面山。榻悬双树底，亭锁万花间。\n白鹤回孤啸，苍龙问大还。异时丛桂发，尊酒定同攀。"
        },
        {
            "标题": "题卢思美大雅堂",
            "作者": "胡应麟",
            "内容": "大厦新成燕雀留，高轩长日坐夷犹。图书四壁窥河汉，枕簟双扉宿女牛。\n尼父删垂洙水畔，杜陵题寄蜀江头。他时八咏标名胜，底事东阳说沈楼。"
        },
        {
            "标题": "为邦相题蕉石图图",
            "作者": "胡应麟",
            "内容": "寒蕉依怪石，仙液贮铜瓶。日夜孤根老，冬春片叶青。\n风疑摇凤尾，雨欲化龙形。恍对张勾曲，星冠坐草亭。"
        },
        {
            "标题": "题韩节妇卷",
            "作者": "胡应麟",
            "内容": "蚤遂殒身愿，都忘剔目愁。结缡才六月，悬帛已千秋。\n大节冰霜擅，贞心铁石留。祇应连理树，一夕冢前抽。"
        },
        {
            "标题": "大隐园为陈司理题",
            "作者": "胡应麟",
            "内容": "衡阳七十峰，洞庭八百里。翛然五亩宅，结搆傍江汜。\n仄径穿藤萝，层轩萟桃李。白云何英英，丹霞亦靡靡。\n空翠流重檐，林岚润湘几。主人金闺彦，夙昔厌纨绮。\n名家孟公后，侠气元龙侣。高言和阳春，清响激流徵。\n纵横彩毫落，烨烨隽声起。朝辞蓟门燕，夕佐越台理。\n騄骥游天闲，鸾凤出榛枳。一丘宁独乐，十载旷栖止。\n缅怀东方生，大隐帝乡迩。聊用名吾园，归梦时徙倚。\n伊余东海民，蚤岁群鹿豕。孤悰托松桂，幽梦结兰芷。\n侧闻辋川胜，佳兴浩难已。冉冉携芳尊，悠悠负绿绮。\n携我初平石，适君仲长里。青鞋与布袜，行迈自兹始。"
        },
        {
            "标题": "题湖上方舟四首 其一",
            "作者": "胡应麟",
            "内容": "桂楫漾沙棠，朱栏十尺强。三舟联锦缆，四柱簇牙樯。\n障日青油丽，凌风翠黛狂。洞箫明月底，一曲和沧浪。"
        },
        {
            "标题": "题卷二首 其一 终南山樵",
            "作者": "胡应麟",
            "内容": "世事了不闻，峰头数椽屋。斸取华山云，长歌下空谷。"
        },
        {
            "标题": "寿郭金吾",
            "作者": "胡应麟",
            "内容": "阀阅汾阳盛，簪绅代国留。玄关驯独鹤，赤县驻双虬。\n覆局青霞烂，鸣弦白雪流。三珠庭下树，冉冉拂琼楼。"
        },
        {
            "标题": "题大司空潘公芝林二首 其一",
            "作者": "胡应麟",
            "内容": "烨烨钟灵草，青葱发涧阿。九光呈玉叶，三秀挺瑶柯。\n滴露滋苔藓，蒸云映薜萝。蚤知王佐出，寝殿有兴歌。"
        },
        {
            "标题": "题大司空潘公芝林二首 其二",
            "作者": "胡应麟",
            "内容": "丹崖藏淑气，白日涌灵葩。百本俱擎露，千林竞照霞。\n瑶池仙母住，勾曲羽人誇。宁似商山客，成功翌汉家。"
        },
        {
            "标题": "题章氏园亭四首 其二 绛英台",
            "作者": "胡应麟",
            "内容": "长夏懒着冠，经旬闭门睡。偶来深院中，万朵红云碎。"
        },
        {
            "标题": "潞河留别王行父袁微之李本建徐象先四绝句 其三",
            "作者": "胡应麟",
            "内容": "当年画识真真面，此日绡看素素题。南岳地仙宁再下，上元天女会重携。"
        },
        {
            "标题": "为赵宗鲁别驾题屏菊四绝 其二",
            "作者": "胡应麟",
            "内容": "直干经时雨，繁英乍夜霜。灵均餐不尽，艳色满潇湘。"
        },
        {
            "标题": "为赵宗鲁别驾题屏菊四绝 其四",
            "作者": "胡应麟",
            "内容": "袅袅依危石，亭亭照暮山。羡他甘谷水，千载驻红颜。"
        },
        {
            "标题": "为赵宗鲁别驾题屏菊四绝 其一",
            "作者": "胡应麟",
            "内容": "玉蕊迎风粲，金英浥露开。东篱遥怅望，拊掌白衣来。"
        },
        {
            "标题": "为赵宗鲁别驾题屏菊四绝 其三",
            "作者": "胡应麟",
            "内容": "簪来盈宿露，插处炫明霞。布帽须频落，何烦笑孟嘉。"
        },
        {
            "标题": "洛阳春色图题陈道复水墨牡丹",
            "作者": "胡应麟",
            "内容": "二百年来画花卉，吴中沈周称第一。颉颃并数陈生淳，不事丹青祗水墨。\n天机一派掌上流，尽扫铅华露风骨。家鸡曩昔厌馀子，迩岁声名陡籍籍。\n吾家此卷尤绝奇，不向长安市中得。南海黎君夙遗我，把袂河梁示亲昵。\n牙签锦轴题八分，四字犹存故人迹。忆生袒裸盘礴时，颐指群工若役。\n中山大管操如椽，半醉掀髯见真率。桑皮丈八横高堂，元气茫茫堕几席。\n姚黄魏紫信手拈，瞥眼千花万花出。须臾四座回春风，媚李秾桃总辟易。\n青油翠幕张层阶，十二雕阑护倾国。天然富贵压尘土，底事珊瑚斗玉石。\n盘行玛瑙夜色殷，屏敞琉璃曙光湿。琼楼特起明朱霞，玉佩低垂映红日。\n女英妫汭偕娥皇，飞燕昭阳倚合德。廊开响屧西子游，亭俯沉香阿环立。\n霏烟绾雾态不禁，握雨携云状难悉。枯枝断干若草草，嫩蕊繁英转奕奕。\n芳菲恍度洛水头，烂漫如栖上林侧。咄嗟陈生何太奇，十指参差幻帝力。\n含毫肯避造物嗔，落楮翻令化工泣。经时顾凯笔欲飞，旷代徐熙品推逸。\n赵昌形似真儿曹，黄监精工讵伦匹。为拈老句题册终，跋扈飞扬迥相敌。\n连城十五差足偿，美锦三千复何惜。卧观旬月仍卷还，笑杀明诚录金石。"
        },
        {
            "标题": "题寺壁二首 其二",
            "作者": "胡应麟",
            "内容": "楼台出林杪，入望杳难分。半夜投龙去，千山尽白云。"
        },
        {
            "标题": "题孙生别墅",
            "作者": "胡应麟",
            "内容": "小筑寄林泉，萧森十数椽。苏门飞啸日，郢国和歌年。\n室静飧霞饱，窗虚卧月便。溪兰一以撷，为汝拂冰弦。"
        },
        {
            "标题": "题寺壁二首 其一",
            "作者": "胡应麟",
            "内容": "青林带平楚，杂坐惟渔樵。回看万峰里，一径入中条。"
        },
        {
            "标题": "题董体仁壁间",
            "作者": "胡应麟",
            "内容": "二十年前灞水傍，垆头晨夕纵清狂。天南海北凋零尽，赢得君家玉树长。"
        },
        {
            "标题": "王长公二郎君同补邑庠寄贺",
            "作者": "胡应麟",
            "内容": "六朝门第盛琅琊，五叶儒绅冠海涯。片玉蚤曾誇郤氏，三珠仍见属王家。\n雌雄出匣俱生雾，伯仲当尊并泻霞。屈指天闲抡上驷，大蒐龙种向流沙。"
        },
        {
            "标题": "吕梁阻风呈徐使君",
            "作者": "胡应麟",
            "内容": "彭城遥骋望，突兀见黄楼。骤雨悲泥滑，狂风畏石尤。\n千山攒地出，一水抱天流。羡杀徐车骑，干旄控上游。"
        },
        {
            "标题": "题册赠凌别驾二首 其一",
            "作者": "胡应麟",
            "内容": "弦歌百里画帘深，桃李千家接上林。试问佩刀临瀫水，何如飞舄向兰阴。"
        },
        {
            "标题": "题册赠凌别驾二首 其二",
            "作者": "胡应麟",
            "内容": "仙吏仍浮剡水槎，天都缥缈接金华。官衙尽说囊如水，携得芙蓉几片霞。"
        },
        {
            "标题": "张博士以壶觞过访余病不能起迓赋谢此章",
            "作者": "胡应麟",
            "内容": "野外孤篷系白茅，斋头长铗倚青郊。壶倾博士莲花酿，盘载先生苜蓿殽。\n海岱云霞驱别梦，天涯冰雪绾穷交。亦知凡鸟堪题字，浪逐扬雄赋解嘲。"
        },
        {
            "标题": "中丞萧公自关中来越喜而有作",
            "作者": "胡应麟",
            "内容": "玉诏辉煌下彩鸾，朱旗遥捲出长安。天南再拥中丞节，渭北初辞大将坛。\n别墅谈棋千障肃，胡床吹笛万峰寒。西来小队能多暇，山色湖光次第看。"
        },
        {
            "标题": "题岳阳楼图",
            "作者": "胡应麟",
            "内容": "危楼倚空欲千尺，阑干下瞰洞庭色。狂风尽捲苍梧云，万顷潇湘照空碧。\n江花冥冥日欲冷，岸芷纷纷翠犹湿。参差忽睹冯夷舞，缥缈疑闻帝妃泣。\n七泽纵横渺难数，九疑如黛尊前出。舟人渔子棹空旷，薄暮波涛归不得。\n楼中骑鹤谁者流，此事恍惚曾同游。凭阑试诵杜陵句，日夜乾坤相对愁。"
        },
        {
            "标题": "汪明府邀集衙斋陶驾部懋中适至同赋",
            "作者": "胡应麟",
            "内容": "秉烛高堂燕笑频，歌喉摇曳玳筵新。琴中白雪飞仙吏，坐上清风挹故人。\n剡曲蒹葭千里梦，河阳桃李万家春。凭栏无限青云色，欲唤双凫到紫宸。"
        },
        {
            "标题": "中叔衙斋小集",
            "作者": "胡应麟",
            "内容": "郡郭全披雾，衙斋半住山。狂吟修竹下，沈饮落花间。\n别梦将云到，新诗问月删。万峰京口胜，历历待跻攀。"
        },
        {
            "标题": "张仲立过访舟中邀集新居奉赠二律 其一",
            "作者": "胡应麟",
            "内容": "修竹千竿蔽草庐，蓬蒿一径共踌躇。囊倾记室三都外，架插司空万卷馀。\n茂苑祥光回鸑鷟，吴门秋色到鲈鱼。他年孝友知侯在，底用寻源上玉除。"
        },
        {
            "标题": "张仲立过访舟中邀集新居奉赠二律 其二",
            "作者": "胡应麟",
            "内容": "青钱万选世谁伦，金镜千秋动紫宸。三箧当年穷宇宙，七车遥夜辨星辰。\n枰空淝水知无敌，剑合延津自有神。倘许孝廉船上约，浮家何惜去来频。"
        },
        {
            "标题": "天井平原",
            "作者": "胡应麟",
            "内容": "古木寒林四望幽，经过麋鹿共淹留。翛然不起红尘念，坐占平原十亩秋。"
        },
        {
            "标题": "题方山人听秋轩",
            "作者": "胡应麟",
            "内容": "密甃疏棂翠筱中，碧天遥挂二梧桐。何时自挟蒲团至，坐领阶前万叶风。"
        },
        {
            "标题": "秋夜同陈太史康山人集李环卫园亭",
            "作者": "胡应麟",
            "内容": "薄暮朱门并骑来，相看词客共徘徊。孤亭迥对芙蓉出，一径深从薜荔开。\n夜静飞霜流玉斝，天空明月上瑶台。风尘是处应刘合，肯让当年邺下才。"
        },
        {
            "标题": "题凌使君别业",
            "作者": "胡应麟",
            "内容": "五亩青山自结庐，栏干十二坐幽虚。烟萝地近扬雄宅，水竹天成杜甫居。\n海色千家潮落后，湖光万顷月明初。飞花绕径谁相过，一卷黄庭石上书。"
        },
        {
            "标题": "舟泊槜李沈纯父邀同陈茂才登烟雨楼",
            "作者": "胡应麟",
            "内容": "泠然清兴逐菰蒲，万顷玻璃浸画图。水泛瀛州环叠岛，山悬方丈插平湖。\n传声箫管时闻越，倒影楼台尽入吴。昏黑更须临绝顶，蚤知能赋属吾徒。"
        },
        {
            "标题": "潞河东郊同胡生踏青即席赋",
            "作者": "胡应麟",
            "内容": "春色三分二已过，空门相逐问维摩。新红破萼盈高树，浅绿回茎上细莎。\n雪里袈裟留绝域，风前杖锡度恒河。颓然一饱香厨饭，坦腹绳床话贝多。"
        },
        {
            "标题": "送吴文仲使君并怀参知睿父二首 其二",
            "作者": "胡应麟",
            "内容": "后乘遵吴苑，前驱问蓟方。瞻依犹大树，蔽芾尽甘棠。\n雾蹑三天紫，云停六洞苍。提携更何日，烂醉旧高阳。"
        },
        {
            "标题": "次日再同俞刘朱三子集李汝藩斋中分得花字",
            "作者": "胡应麟",
            "内容": "华堂烧烛散林鸦，坐拥红炉片月斜。渐喜春光回白苧，尚馀秋色对黄花。\n孤蓬游子冲残雪，大笔才人照绮霞。莫讶金闺年少甚，岐阳词赋旧名家。"
        },
        {
            "标题": "送吴文仲使君并怀参知睿父二首 其一",
            "作者": "胡应麟",
            "内容": "鼓吹钱塘驿，帆樯趁暮潮。双龙初析羽，驷马暂停镳。\n绣钺吴门近，牙旌越岭遥。异时成握手，列炬坐深宵。"
        },
        {
            "标题": "薄暮同二君过集张明府署中",
            "作者": "胡应麟",
            "内容": "绮席华筵拥上宾，飞花寒夜迥生春。无论汉水千株发，转觉河阳万树新。\n艳色并看琼作圃，清光遥映玉为人。天涯二仲过逢日，可道王猷引兴频。"
        },
        {
            "标题": "婺七贤诗 其六 吴山长立夫",
            "作者": "胡应麟",
            "内容": "金华本学薮，渊颖弥锵锵。潜心事大业，奋志游羲皇。\n一命讵足荣，千秋在文章。鸱鸢亦奚事，腐鼠矜鸾凰。"
        },
        {
            "标题": "叶太孺人挽章六首 其二",
            "作者": "胡应麟",
            "内容": "鸾章晨北极，凤管暮西池。万室悲慈训，三朝颂母仪。\n修龄逾大耋，上寿接耆颐。咫尺潘舆在，伤心白日驰。"
        },
        {
            "标题": "寄题王中丞小袛园二首 其一",
            "作者": "胡应麟",
            "内容": "欲问西天乐，聊同北谷愚。山围迦叶坐，水净法兰居。\n藏室栖龙象，经文蚀蠹鱼。慈航容并载，吾亦慕真如。"
        },
        {
            "标题": "寄题王中丞小袛园二首 其二",
            "作者": "胡应麟",
            "内容": "万古乾坤意，居然见草堂。净心超大士，弹指谒空王。\n永悟三生劫，时翻二酉藏。何如浣花叟，白首杜陵庄。"
        },
        {
            "标题": "叶太孺人挽章六首 其一",
            "作者": "胡应麟",
            "内容": "懿行标彤管，芳声动紫宸。庭前骢马客，膝下豸袍人。\n南岳金珰返，西华玉佩陈。惟应万家泪，雨注婺州民。"
        },
        {
            "标题": "叶太孺人挽章六首 其三",
            "作者": "胡应麟",
            "内容": "劬劳初罢诵，圣善旧徵歌。母德传中垒，仙踪赴大罗。\n音容吴里隔，涕泪越天多。寂寂支机杳，无由觅绛河。"
        },
        {
            "标题": "夏夜座主观察吴公招集行馆赋谢",
            "作者": "胡应麟",
            "内容": "画戟初残晏寝香，遥从阁夜问飞觞。登龙旧忝诸生列，倚马新参上客行。\n拥架图书回秀色，当筵丝竹动清商。莫将异数誇群弟，谁似彭宣到后堂。"
        },
        {
            "标题": "惟寅治第于甃石中得大禹岣嵝碑因函置壁间赋此纪事是日同观者王行父汪明生",
            "作者": "胡应麟",
            "内容": "十丈穹窿照海湄，玄圭犹忆告成时。不缘奇字中郎识，那得灵文大夏遗。\n雾拥蛟鼍晴挂壁，星攒科斗夜临池。他年手勒燕然碣，万古银钩对陆离。"
        },
        {
            "标题": "八哀诗 其二 太常东吴王公世懋",
            "作者": "胡应麟",
            "内容": "清河维哲昆，颍川实难弟。太常何英英，二十誇谒帝。\n隽声走上国，唾手拾巍第。居然棣花萼，烨并芙蓉蒂。\n翩翻擅绮藻，韶莹绝尘泥。皎月悬春空，朝霞豁晴霁。\n朗朗屋百间，虚舟了无系。振佩游春曹，诗篇骤名世。\n标新见玄理，汰俗起凡例。纵横信阳筏，磊落济南契。\n怜才贯金石，握手忘荼荠。伊余实庸驽，公也口不啻。\n扢扬亘古今，寄托深祢禘。太息身后名，孤愤千载计。\n神游贯八极，江海穷鼓枻。飞泉漱三叠，大泽浮九漈。\n徘徊华峰莲，厌饫闽岭荔。一纡太常绶，清斋问真谛。\n紫府翻丹经，绛宫候飞履。洪崖拍右肩，金母拜左髻。\n云軿下五浊，笙鹤遽迢递。龙蛇发丹灶，鸡犬入霞际。\n虚疑老成丧，坐惜典刑逝。三叹杜陵诗，高才日凌替。"
        },
        {
            "标题": "同王行父吴允兆沈孺休李本建魏颖超汪明生李叔操集惟寅宫保第得飞字",
            "作者": "胡应麟",
            "内容": "玳瑁筵开半褐衣，侯门犹忆故山薇。当尊紫气函关落，绕座青霞碣石飞。\n客醉南楼秋浩渺，兵谈北府夜霏微。中天试望长庚色，灿烂晴光彻帝畿。"
        },
        {
            "标题": "秋日王太学行父招同顾朗哉顾静父李叔操李本建袁微之魏颖超汪明生王资敬集长安西曲",
            "作者": "胡应麟",
            "内容": "碧瓦朱甍大道傍，招邀台馆尚华阳。垆头击剑多燕侠，泽畔抽毫是楚狂。\n露黯翠梧频换色，风酣红芰乱飞香。疏帘清簟人间世，赌墅凭谁敌谢郎。"
        },
        {
            "标题": "夜集王将军园亭留宿斋头二首 其二",
            "作者": "胡应麟",
            "内容": "邂逅青油幕，观棋兴未徂。为园当薜荔，凿沼近菰蒲。\n雨砌黄金甲，风窗白玉壶。不知韦杜曲，三过拾遗无。"
        },
        {
            "标题": "河梁话旧十绝句送左辖吴公之山西 其一",
            "作者": "胡应麟",
            "内容": "粲烂朝霞色，峰头幔作亭。长城一万里，天接太行青。"
        },
        {
            "标题": "南归留别胡孟韬区用孺李季宣王囧伯王永叔黄季主冯咸父金伯韶八子",
            "作者": "胡应麟",
            "内容": "陌上东风御柳黄，胡姬相对一传觞。空传八骏来燕市，未许双蛾擅洛阳。\n握手虹霓犹意气，关心岐路独文章。提携竞著南征赋，万叠春山万里航。"
        },
        {
            "标题": "赠王将军贞伯二章 其二",
            "作者": "胡应麟",
            "内容": "八阵新鱼复，三关旧虎符。横行金锁甲，独挽绣蝥弧。\n紫塞云连碛，黄沙月满途。擒生过涿鹿，转战出飞狐。\n朔雪飘笳吹，寒星坠鹿卢。胡床秋弄笛，油幕夜投壶。\n熊豹传韬略，麒麟照画图。受降城下战，一举慑威弧。"
        },
        {
            "标题": "赠王将军贞伯二章 其一",
            "作者": "胡应麟",
            "内容": "镇北威名著，安东将略长。援枹肝胆赤，仗钺鬓毛苍。\n置阵分鹅鹳，连镳控骕骦。旌旗萦析木，樯橹散扶桑。\n草檄屯兵地，分题结客场。荀吴元破敌，段颎旧平羌。\n巨碣祁连外，高牙敕勒傍。煌煌麟阁燕，兽锦出明光。"
        },
        {
            "标题": "再送左辖吴公十绝句 其八",
            "作者": "胡应麟",
            "内容": "左淬莫耶锋，右淬干将锷。宇宙两神龙，延津当昼跃。"
        },
        {
            "标题": "河梁话旧十绝句送左辖吴公之山西 其九",
            "作者": "胡应麟",
            "内容": "亡论汲生戆，祗益卫侯贤。何限飞沉事，黄梁二十年。"
        },
        {
            "标题": "琴操十一首 其十一 王子乔",
            "作者": "胡应麟",
            "内容": "王子乔，玉笙霞佩长飘飖。王子乔，玉笙霞佩长飘飖。\n下游来，王子乔。缑山万桃花，白日行逍遥。倏忽上浮云，腾身还九霄。\n足蹑一双凫，虚空以游遨。顾视世间人，勿复劳相招。\n蓬莱之水清且浅，金银楼殿一何岧峣。三神之山连巨鳌。\n仙圣亿万计，骖鸾跨凤纷纷而来朝。苍龙为我车，乌鹊为我桥。\n道逢王方平，拍手弹云璈。麻姑十八九，红颜发垂腰。\n要我擘麟脯，进药长生瓢。顾视世间人，勿复劳相招。\n今上神圣，海晏河清，曷不跨双凫，来觐汉家朝。凝图奉箓，寿与天迢遥。\n下游来，王子乔。"
        },
        {
            "标题": "渡江望金陵宫阙四首 其二",
            "作者": "胡应麟",
            "内容": "上国堪萍梗，长江动旅愁。天浮扬子树，日照广陵舟。\n驾浪鼋鼍语，飞空蜃鳄游。五云看咫尺，台殿拥神州。"
        },
        {
            "标题": "婺中三子诗 其三 沈仆射休文",
            "作者": "胡应麟",
            "内容": "六代更废兴，文士故不乏。奋迹惊才贤，乘时见髦杰。\n猗欤沈隐侯，文章何烨烨。骋望游中台，违情守东越。\n佩玉辞岩廊，鸣金下阊阖。沿泳双溪流，迟徊三洞穴。\n会圃临春风，登台望秋月。旌旆俄飞扬，剑履倏腾踏。\n一代怀龙门，千秋仰骥秣。四声启后流，八病表先达。\n尽剖洪荒秘，卓为艺林筏。儒生互雌黄，志士竞鈇钺。\n寥寥数千载，风流竟谁越。岂伊腐草流，尘土共澌灭。"
        },
        {
            "标题": "渡江望金陵宫阙四首 其一",
            "作者": "胡应麟",
            "内容": "望望吴天迥，遥遥越客来。万山京口立，孤舶海门开。\n蜃噏风雷起，龙吟日月回。凤城回首处，佳气满蓬莱。"
        },
        {
            "标题": "秋杪渡江望金陵有怀惟寅少保并寄讯小侯汝藩八十韵",
            "作者": "胡应麟",
            "内容": "乍喜风期洽，那知道路长。仓皇驰海国，踯躅问河梁。\n兴尽燕山下，魂销碣石旁。肝肠萦聚散，涕泪逐行藏。\n此日旋车地，当年击筑场。陆生元入洛，枚叟旧游梁。\n挟策逢王翰，论交得孟尝。金兰投管鲍，胶漆重求羊。\n俗诧相如慢，公怜叔夜狂。高歌神踊跃，剧语兴飞扬。\n尔汝频相唤，形骸欲对忘。联镳游太液，襆被卧长杨。\n玉麈晨南陌，珠帘夜北堂。西园偕啸傲，东郭并徜徉。\n杰观扪鳷鹊，层城蹑凤凰。登山题翠巘，临水和沧浪。\n艺圃千秋撷，词林一代翔。希声传魏晋，丽句薄隋梁。\n屈宋交凌厉，曹刘互颉颃。光芒腾李杜，藻绘饰岑王。\n冶女青丝盒，奚童赤锦囊。金尊筵灿烂，银烛座荧煌。\n浩思凌先哲，玄心揖上皇。双钩联拱璧，寸楮掷琳琅。\n露砌行红药，风檐坐绿篁。霜华兰桂楫，月影芰荷裳。\n夏驿驰山荔，春郊绽海棠。池餐菱芡碧，篱咽菊花黄。\n痛饮誇司户，清斋詈太常。百觚豪未厌，五斗剧难量。\n潦倒投车辖，淋漓拭剑铓。行厨罗鼓吹，步障夹笙簧。\n宴乐前期盛，升沈末路详。碧霄看起凤，丹璧笑骑羊。\n志业乖鹏鴳，头颅狎虎狼。宾朋违杜曲，党与析华阳。\n故里嗟囊药，修途问裹粮。韶光同代谢，土俗异炎凉。\n楚越天迢递，燕吴地渺茫。丹青求傅说，图画失王嫱。\n岁月蓬蒿度，朝晡橡栗尝。登坛名岳岳，饮泌乐洋洋。\n僻巷开萝径，深居搆药房。箪瓢悬绝壑，蓑笠憩横塘。\n历落悲鸿渐，翻飞觅雁行。攀龙时剌谬，扪虱事寻常。\n雨雪红颜瘁，风尘绿鬓戕。乘舆留夜白，伏枥梦飞黄。\n邂逅逢高座，参差集上阳。披襟逾惨淡，把臂各徬徨。\n动色谈倾盖，关心念对床。山阳全丧逝，邺下半存亡。\n社冷馀春雪，台荒翳夕阳。七哀盈大宅，万感热中肠。\n道直躬如发，勋高背若芒。孤诚疑博陆，百战忌平阳。\n息壤阍谁叩，中山袂易攘。辱曾虞醉尉，名尚怖降王。\n是处囚安国，何人雪冶长。少卿宁负汉，太白讵逃唐。\n璞会明和氏，珠应合孟尝。馀生饶舌在，九折斗身强。\n铁骑闲沙漠，金鸡放庙廊。逡巡生马角，指顾脱鱼肠。\n燕颔封仍在，鸱夷汎未遑。言归衷戚戚，惜别恨茫茫。\n落景浮清渭，飞云动太行。上书回令伯，陈启急宾王。\n羽翼分岐路，风标限屋梁。瓜田情郁郁，菽水思皇皇。\n野岸冰澌结，关城露色瀼。重来期阮肇，再入待刘郎。\n短策朝驰骤，长谣暮激昂。愁惟倾白堕，梦几熟黄梁。\n广汉怀捐佩，清溪恋钓璜。杏花源上客，桃叶渡头娘。\n漫说幽期误，终知胜会偿。三山停卤簿，一水下帆樯。\n养鹤新禅院，啼乌旧女墙。盈盈白门月，万里共相望。"
        },
        {
            "标题": "渡江望金陵宫阙四首 其四",
            "作者": "胡应麟",
            "内容": "摇落江天上，秋风度李膺。来槎真汗漫，击楫岂飞腾。\n紫气扶天阙，明霞拱孝陵。钟山旧游地，梦绕白云层。"
        },
        {
            "标题": "渡江望金陵宫阙四首 其三",
            "作者": "胡应麟",
            "内容": "绀宇三山近，皇畿万堞遥。云藏佳丽国，地拱圣明朝。\n玉辇扶双凤，金瓯奠六鳌。秦淮今夜月，愁倚木兰桡。"
        },
        {
            "标题": "三大士殿",
            "作者": "胡应麟",
            "内容": "普贤肇峨眉，示迹惟西方。文殊现五台，台殿俱清凉。\n猗与观世音，普陀实吾乡。胡为三大士，鼎足偕兹堂。\n吾闻维摩室，方丈罗八荒。须弥眇一芥，诸佛同行藏。\n况兹三如来，功德侔三光。秉心佐迦文，并起悬津梁。\n青狮负璎珞，白象衔珠珰。千亿昭化身，大悲浩难量。\n区区南赡洲，勺水军持将。杨枝洒甘露，涓滴回枯肠。\n我来重瞻拜，感叹殊未央。善才一童子，百十参慈航。\n峨峨兜率天，不改帝释疆。胡为滞五浊，尘土纷彷徨。\n逝将去人世，谢此浮名缰。他时会解脱，说法酬空王。"
        },
        {
            "标题": "题何仁仲园亭二首 其一",
            "作者": "胡应麟",
            "内容": "采采白蘋洲，三湘欲尽头。危栏云梦夕，飞阁洞庭秋。\n渔父持竿过，灵妃结佩游。武昌新水发，迟我木兰舟。"
        },
        {
            "标题": "柬汪仲淹时以足疾居肇林去太函三十里",
            "作者": "胡应麟",
            "内容": "方丈维摩室，翛然物外踪。花馀天女散，果剩法王供。\n白日流禅榻，青天落梵钟。何当问神足，白眼对长松。"
        },
        {
            "标题": "题何仁仲园亭二首 其二",
            "作者": "胡应麟",
            "内容": "别馆寄清沙，飞甍触望遐。径移湘浦竹，溪浣杜陵花。\n万岫交明月，千林逗彩霞。墙东处子丽，莫是宋生家。"
        },
        {
            "标题": "胆瓶",
            "作者": "胡应麟",
            "内容": "折取三花归，琉璃贮春碧。三十六峰云，昼绕维摩室。"
        },
        {
            "标题": "关忠义侯庙作二首 其二",
            "作者": "胡应麟",
            "内容": "巨颡长髯貌绝伦，当年驰骑破黄巾。峥嵘正气钟三国，惨淡英风敌万人。\n缚禁已酬吞魏志，诛蒙犹现伐吴身。双旌异代盐池上，想像铙歌入帝宸。"
        },
        {
            "标题": "又题澹圃一首",
            "作者": "胡应麟",
            "内容": "筑宫犹自傍昙阳，空观惟应侍法王。扬子门庭长寂寞，文殊台殿尽清凉。\n鸣钟震旦纷华过，就枕邯郸障业忘。不见西方真乐地，玉莲琪树遍金堂。"
        },
        {
            "标题": "送王使君之滇中六首 其五",
            "作者": "胡应麟",
            "内容": "西南天欲尽，剖竹问罗夷。想像千村外，驱驰九驿时。\n山行忘蜀道，水战息昆池。卧阁桄榔下，能无咏别离。"
        },
        {
            "标题": "问李惟寅病",
            "作者": "胡应麟",
            "内容": "已似休文瘦，还耽叔夜吟。梦回芳草远，病起落花深。\n雨泞黄金甲，风疏白玉琴。蚤知朝谒懒，药饵称閒心。"
        },
        {
            "标题": "乌夜啼二首 其一",
            "作者": "胡应麟",
            "内容": "期欢中夜来，月光满庭柱。展转天欲明，乌啼石城树。"
        },
        {
            "标题": "乌生八九子",
            "作者": "胡应麟",
            "内容": "峨峨秦氏高楼，桂树轮囷出云间。上有一双头白乌，毛羽何摧残。\n唶彼头白乌，生八九子，养雏坐树端。八九子，乳哺亦诚难。\n朝不得食，夜不得餐。八九子，羽翼以长成，各各飞去忘来还。\n唶彼头白乌，空腹坐树端。饥饿顿欲死，泪下如流泉。\n唶彼秦氏少年子，怒激壮士肝。白玉为雕弓，黄金为弹丸。\n一发中群雏，魂魄飞上天。八九子，魂魄飞上天。唶彼乌不反哺谁当怜。"
        },
        {
            "标题": "乌夜啼二首 其二",
            "作者": "胡应麟",
            "内容": "匆匆金犊车，上路正天晓。不恨欢来迟，但恨欢去早。"
        },
        {
            "标题": "即席",
            "作者": "胡应麟",
            "内容": "刺史苏州欲断肠，腰围尺六舞霓裳。若为并作卢家燕，双宿双飞玳瑁梁。"
        },
        {
            "标题": "巫山高",
            "作者": "胡应麟",
            "内容": "阳台出天半，高压大江湄。暮雨连三峡，朝云合九疑。\n猿啼青嶂急，鸟度翠屏迟。莫作峰头梦，魂迷十二时。"
        },
        {
            "标题": "华阳杂咏八首 其五 涵碧池",
            "作者": "胡应麟",
            "内容": "池上藤萝岁月深，半空寒影动青岑。携琴欲写潇湘意，夜夜蛟龙水面吟。"
        },
        {
            "标题": "五君咏 其五 赵太史汝师",
            "作者": "胡应麟",
            "内容": "矫矫赵司成，风槩自天植。胸腹罗星辰，肺肝秉铁石。\n轮埋御史亭，座首司寇席。蔚为文士光，宁彼九鼎力。"
        },
        {
            "标题": "题艺苑五游册 其四 画",
            "作者": "胡应麟",
            "内容": "沉水香焚白玉壶，洞门深锁碧云孤。窗明几净人声绝，閒写初平叱石图。"
        },
        {
            "标题": "题艺苑五游册 其三 书",
            "作者": "胡应麟",
            "内容": "八法纵横晋永和，鸾笺十幅照春罗。科头独抱兰亭帖，散步临池看白鹅。"
        },
        {
            "标题": "题艺苑五游册 其五 诗",
            "作者": "胡应麟",
            "内容": "独坐匡床枕半敧，山堂寒雨涨秋池。夜阑松子前阶落，吟得襄阳五字诗。"
        },
        {
            "标题": "赠陈生即席",
            "作者": "胡应麟",
            "内容": "咄咄陈生在，相逢尚黑头。风传中散弄，月照广寒游。\n织屦长楗户，担簦不卧楼。醉来双眼白，未慑武安侯。"
        },
        {
            "标题": "题管建初紫宸宣对册",
            "作者": "胡应麟",
            "内容": "五彩毫挥白练裙，紫宸前殿召偏勤。百篇留宴唐供奉，三绝亲题郑广文。\n斗色已看龙剑耀，家声重诧凤毛闻。长安多少担簦客，咫尺何人觐五云。"
        },
        {
            "标题": "题艺苑五游册 其二 棋",
            "作者": "胡应麟",
            "内容": "杖底双龙跨夕阳，荒村仙妪坐更长。枯棋三百无人共，零乱青霞满石床。"
        },
        {
            "标题": "题艺苑五游册 其一 琴",
            "作者": "胡应麟",
            "内容": "玉轸閒挥望太空，目随中散送征鸿。无劳郢国千人和，白雪晴飞大海东。"
        },
        {
            "标题": "蔡生移居城北招饮作",
            "作者": "胡应麟",
            "内容": "咫尺城东寓，相寻路未遐。怀人闽海荔，留客武夷茶。\n几席凝香雾，杯盘散绮霞。成行儿女在，袛合老天涯。"
        },
        {
            "标题": "西湖竹枝歌四首 其一",
            "作者": "胡应麟",
            "内容": "四山楼殿锁清秋，一水萦洄岛屿幽。咫尺蓬瀛休道远，画船箫鼓在中流。"
        },
        {
            "标题": "西湖竹枝歌四首 其四",
            "作者": "胡应麟",
            "内容": "双鹤徘徊几夕阳，孤山云水似潇湘。重游好探东风信，万树梅花舣雪航。"
        },
        {
            "标题": "西湖竹枝歌四首 其二",
            "作者": "胡应麟",
            "内容": "听乐鱼龙出渼陂，学飞凫雁绕昆池。青林半锁瑶台暮，绿浪平铺画舸移。"
        },
        {
            "标题": "题黄公望西泠烟霭图歌",
            "作者": "胡应麟",
            "内容": "大痴老人黄子久，涂抹丹青号名手。名呼大痴画不痴，此图气韵尤淋漓。\n危峰突起矗霄汉，迤逦横冈折层巘。其下澄湖八万顷，金碧楼台挂天半。\n芙蓉及菡萏，艳色何纷披。恍如若耶溪，并浴千西施。\n飞鸥明灭傍沙际，挟雌抱子群翔飞。第六桥南入灵隐，此去南屏尚多景。\n岳王墓倚金沙滩，竺色三天浮髻鬟。隔崦人家夕阳落，破帽骑驴出东郭。\n寻诗何处携丝桐，美人迟我飞来峰。"
        },
        {
            "标题": "西湖竹枝歌四首 其三",
            "作者": "胡应麟",
            "内容": "倚棹汀洲草色齐，回船涛浪满苏堤。万家杨柳青门外，一片芙蓉绿水西。"
        },
        {
            "标题": "寄赵相国一百韵",
            "作者": "胡应麟",
            "内容": "赤汉双扉近，黄河一棹迟。凭陵苍野外，怅望碧云时。\n酒肆游真倦，盐车力渐疲。书徒勤马服，策转误鸱夷。\n绝域春如梦，他乡岁若驰。行藏嗟历辘，去住叹支离。\n水欲浮三峡，峰犹碍九疑。有登怀泰岱，无路息峨眉。\n此日文迷豹，当年瑞应麒。朱弦千古抱，彩笔万言持。\n艺圃誇韶隽，词场问宿耆。元戎推授甲，老将属褰旗。\n一代尊玄晏，三生遘子期。升堂偕偃夏，对陛压郊祁。\n灿烂甘泉烛，荧煌太乙藜。金波鳷鹊观，玉漏凤凰池。\n直道崇三黜，危言和四维。埋轮摇地轴，折槛树天彝。\n率土声华震，穷荒窜逐罹。罗浮盟蜃鳄，岭表摄鲛魑。\n进退占坤剥，盈虚悟坎离。三山行息足，六洞坐支颐。\n豸绣资腾踔，麟符藉保釐。枫阊仍出入，棘殿重逶迤。\n劳来初烦契，寅清独任夷。都俞尧宠渥，吁咈舜颜怡。\n温室舟航待，明堂柱石毗。推诚扶社稷，尽瘁鞠烝黎。\n戟楯开边衅，戈鋋虑世危。烽烟缠上谷，郡邑践高丽。\n独坐裴中令，横行郭子仪。运筹惟挞伐，请剑必芟夷。\n号令严貙驳，威名捷虎貔。追奔逾朔漠，经略到嵎峓。\n庙絷中行说，街悬右谷蠡。八荒回夭札，四表净疮痍。\n浩荡皇仁布，纷纶圣泽貤。双螭文郁郁，五翟命纚纚。\n祖德鸾章耀，幽闺象服宜。祯祥符宇宙，肸蚃格灵祗。\n御苑窥神雀，天闲狎盗骊。深仁沦鸟兽，殊锡兆熊罴。\n好善真谐克，推贤欲过皮。肝肠洪绛灌，耳目洞黄骊。\n吐握倾流辈，游扬洽等夷。尘埃鸣郁憏，涧壑话栖迟。\n龙性乖鳞鬣，鸿心豁羽仪。沉珠劳罔象，抱璞诧穷奇。\n意气凌山岳，风流溢路歧。孤亭偿寂莫，大府接温夷。\n东阁床容卧，西园席并怡。盘飧调芍药，枕簟挹荼蘼。\n黼黻参芒屩，丝纶逗接䍦。参差闻鼓吹，酩酊沃卮匜。\n傅鼎频颁鹿，郇厨或馈鲥。捎檐陈董杏，匝座荫张梨。\n柳暗前除蝶，花明后院鹂。珠宫游绀碧，贝刹步琉璃。\n突兀中郎座，留连太傅棋。帝京红旭迈，亲舍白云移。\n兴尽燕都稻，神飞越浦蓠。归程携候雁，旧隐逐文狸。\n菽水输堂搆，糟糠慰扊扅。高斋焚甲煎，别馆搆辛夷。\n上苑偏垂翼，南冥数挂鬐。墨悲晨肮脏，杨泣暮淋漓。\n落落松盘径，盈盈菊亚篱。鹢堪苕水汎，蹇任灞陵骑。\n屋倒牵萝叶，冠颓制竹皮。圆方违凿枘，甘苦狎糟醨。\n梦已交猿鹤，书频扣鹿麋。担簦辞海甸，振旆发淮潍。\n嚄唶人情惯，飞扬世事疑。鸣岐嘲鸑鷟，出华怪肥遗。\n骨相寒崔颢，生辰轧赵岐。头风那噪鹊，腹痛讵烹蜞。\n落月枯颜貌，酸霜裂肺脾。彭城虞困阨，嬴博痛暌离。\n哑哑回歌啸，皇皇挟涕洟。金茎沉沆瀣，土窟压餔糜。\n饮恨边城驿，吞声故国陴。高门忘鼓瑟，下里忆吹篪。\n正则占鸡鹜，元长对蛤蜊。称诗惭孟浩，献曲陋王维。\n潦倒三千客，颠狂十八姨。坚冰凝绝壑，重雾勒清漪。\n目断苏司业，魂摧杜拾遗。侧身从瓠落，弹指失瓜期。\n杜牧才元俊，刘蕡策故奇。风宁滕阁送，雪已谢庭遗。\n赤帜方平赵，青衫尚隔淇。徘徊燕塞外，踯躅潞河湄。\n乍许攀槐棘，能教困蒺藜。朱陈新阀阅，秦晋旧襟缡。\n紫极庸窥豹，沧溟漫测蠡。金犹悬骏骨，玉岂赚峨眉。\n雨露通鳷鹊，星辰列鵔鸃。孤鸿怜太白，二鸟惜昌黎。\n拂拭存衣袂，提携到履綦。生平万言筴，一为奏彤墀。"
        },
        {
            "标题": "西门行",
            "作者": "胡应麟",
            "内容": "綦隆世，化日舒，玉尊肴醴罗前除。东邻子，燕赵姝，清歌妙舞扬罗襦。\n贤豪过，驷马车，良辰日吉心相娱。人命无百年，日月同斯须。\n胡为自约束，怅怅常独居。岂无仙人王子乔，驾六飞龙游太虚。\n岂无仙人王子乔，驾六飞龙游太虚。天地会有终，千秋万岁后仙圣同凡愚。\n不如命我友，撞钟擂鼓鸣笙竽。"
        },
        {
            "标题": "题李惟寅山房三十八咏 其三十七 延春亭",
            "作者": "胡应麟",
            "内容": "南园红药尽，西坞绿阴重。别有藏春处，胡床未易逢。"
        },
        {
            "标题": "青楼曲三十六韵",
            "作者": "胡应麟",
            "内容": "紫陌青楼接上林，香车油壁凤池阴。珊瑚绕砌萦丹嶂，玛瑙当窗甃碧岑。\n绝代秪看双白璧，倾城何啻万黄金。鲛鮹帐煖匀苏合，玳瑁筵芬爇水沉。\n树树相思巢比翼，枝枝连理结同心。风鬟坠马娇堪画，雾髻盘龙力未任。\n淡扫春山重阁曙，斜拖秋水曲房深。床头琥珀镌文贝，几上琅玕琢翠禽。\n沙净鸳鸯翘绮褥，泥融鸂鶒睡罗衾。葱笼石竹缘衣绣，馥郁溪兰并带纴。\n理棹湖堤春漠漠，乘槎河汉夜阴阴。波填乌鹊虹千丈，水戏鱼龙兽百寻。\n鼓瑟湘妃传丽句，吹箫嬴女发清音。褊褼舞燕甘泉畔，宛转惊鸿洛水浔。\n天女大罗邀把袂，仙姝少室恋披襟。三三楚岫朝相似，六六巫峰暮半沈。\n玉洞玄浆霞共汎，瑶池丹醴月同斟。青鸾惯向前除下，赤凤偏宜后掖寻。\n日隐未央频望跸，霜飞长乐骤闻砧。银屏照胆悲华落，铁锁传心怨陆沉。\n织锦素娥情惨淡，题纨班氏兴萧森。崔徽谢客容颜瘁，薛媛怀人涕泪霪。\n窦太主骄长卧疾，息夫人憾但如瘖。生来陈后情元妒，老去徐娘思尚淫。\n岸隔杨花愁岁暮，江迎桃叶畏寒寝。虬髯邂逅缘持拂，犊鼻逶迤为听琴。\n破鉴德言怜濩落，投梭益寿笑"
        },
        {
            "标题": "伶人奏剧适歌陆浚明珠记戏成此章呈水部",
            "作者": "胡应麟",
            "内容": "朱门何事滥吹竽，玳瑁筵开系白驹。是处云霞联赵璧，频年风雨泣隋珠。\n华名第一归仙客，高价无双得丽姝。美酒十千"
        },
        {
            "标题": "无题戏为义山体",
            "作者": "胡应麟",
            "内容": "兀兀匡床旅梦遐，银屏珠箔思无涯。阳台作客千峰雨，汉苑怀人九陌霞。\n旧恨经年迷锦瑟，新愁频夜泣悲笳。桂堂东畔天如水，空结同心咏上邪。"
        },
        {
            "标题": "王生希曾以文犀琥珀贽余序其滇游诸稿余诺之未暇也会生有事白狼戏成二绝句柬之 其一 犀导",
            "作者": "胡应麟",
            "内容": "灿烂文犀粤岭来，竹皮冠小正堪裁。异时牛渚休然却，留伴温郎玉镜台。"
        },
        {
            "标题": "侠少曲",
            "作者": "胡应麟",
            "内容": "鸣鞭白门道，新柳正藏鸦。七宝装繁弱，千金散狭斜。\n飞扬孟公坐，调笑季伦家。夜夜双龙气，腰间挂赤霞。"
        },
        {
            "标题": "与狄明叔别十载迩来舟过清源凡三系缆俱不及晤特纡道访之南郊",
            "作者": "胡应麟",
            "内容": "黄河南下半飞沙，一别旗亭鬓已华。玄阁千秋扬氏草，青门五色邵侯瓜。\n频年罢击霜天筑，几度空浮雪夜槎。闻说玳筵歌吹满，春衫行醉碧桃花。"
        },
        {
            "标题": "侠少行二首 其二",
            "作者": "胡应麟",
            "内容": "呼卢夜来家，醉眠不知曙。忽忆灞陵游，拔刀冲雪去。"
        },
        {
            "标题": "侠少行二首 其一",
            "作者": "胡应麟",
            "内容": "白马跃金环，扬鞭大道间。五陵春草色，日暮臂鹰还。"
        },
        {
            "标题": "拟古二十首 其二十",
            "作者": "胡应麟",
            "内容": "亭亭孤桐树，托根峄山岑。良工琢其枝，为我匣中琴。\n胶漆相交结，珍重逾南金。被以朱丝弦，弹以白雪吟。\n清音顺风扬，四坐畴同心。佳人隔天末，日暮涕沾襟。"
        },
        {
            "标题": "送苏叔大还岭南并游白下江都买妾",
            "作者": "胡应麟",
            "内容": "一枝南海见琅玕，词赋翩翩刷羽翰。彩笔半倾鹦鹉座，青衣群着鵔鸃冠。\n言寻桃叶江都去，不待梅花碣石残。我亦南中行买宅，春风藜杖到长干。"
        },
        {
            "标题": "宿严滩作",
            "作者": "胡应麟",
            "内容": "扁舟富春渚，回望瀫溪濆。渌水晨生雾，青山暮出云。\n荒村猿啸侣，废崦鹿成群。会著羊裘在，毋令汉殿闻。"
        },
        {
            "标题": "敬美使君再起督闽中学闻将于岁杪暂出寄讯",
            "作者": "胡应麟",
            "内容": "重飞天诏出彤墀，特许看山出武夷。双舄恍疑云际现，片帆刚待雪中移。\n七台高步穿林远，九曲长吟破浪迟。珍重紫阳遗墨在，好将椽笔斗淋漓。"
        },
        {
            "标题": "访汪士能不值吴生留饮狭斜席中漫兴二绝 其一",
            "作者": "胡应麟",
            "内容": "潭水桃花闭绿萝，一尊其奈片云何。何时更发青莲兴，饱听汪郎白雪歌。"
        },
        {
            "标题": "直沽逢丁元父夜谈作余与元父别十年馀而邂逅中野真万里不期之遇也 其一",
            "作者": "胡应麟",
            "内容": "邂逅天涯总白头，双帆偕发潞河流。孤臣海岳犹生色，独客乾坤已倦游。\n旧疏间关辽水舶，新诗迢递岳阳楼。黄金何限干霄色，落日荒台起暮愁。"
        },
        {
            "标题": "直沽逢丁元父夜谈作余与元父别十年馀而邂逅中野真万里不期之遇也 其二",
            "作者": "胡应麟",
            "内容": "一疏千言动紫宸，三台九列望经纶。犹闻绝岛追穷寇，未拟清时放直臣。\n日月并悬新折槛，风云长逐旧埋轮。更阑秉烛真如梦，把袂狂歌各怆神。"
        },
        {
            "标题": "雨中同行父元兆集惟寅第作",
            "作者": "胡应麟",
            "内容": "皂帽攲斜白苧袍，尊前华发渐萧萧。西堂残暑驱纨扇，南陌新凉上彩毫。\n风度蛩声油幕远，月分萤影画墙高。从知只字千秋在，底事平原说四豪。"
        },
        {
            "标题": "访汪士能不值吴生留饮狭斜席中漫兴二绝 其二",
            "作者": "胡应麟",
            "内容": "满蹊花色绣平沙，自在娇莺唤落霞。莫笑杜陵衣尽典，曲江还醉四娘家。"
        },
        {
            "标题": "寓怀十二首 其九",
            "作者": "胡应麟",
            "内容": "昔有夸娥子，猛气雄千兵。褰裳逞逸足，思欲追曜灵。\n逡巡旸谷傍，道渴不任行。投身死岩穴，骨肉盈林坰。\n过浇篡夏室，莽卓乘炎精。人谋岂不殚，天命俄已倾。\n寄言雄图者，割据徒营营。"
        },
        {
            "标题": "仙人篇",
            "作者": "胡应麟",
            "内容": "我思忽不怿，投袂起行游。担簦蹑芒履，去上嵩山丘。\n王屋一何高，太行亦阻脩。危峰冠浮云，巨石横道周。\n青松数十围，枝叶自相樛。上有千岁禽，下有万尺流。\n矫矫浮丘公，吹笙跨灵虬。投我不死药，携我升蓬丘。\n丹霞起素壁，紫雾开琼楼。横飞绝四海，高举临九州。\n顾视世间人，局促安可留。朝生等舜华，夕死同蜉蝣。"
        },
        {
            "标题": "天恩敕赐为杨明府题",
            "作者": "胡应麟",
            "内容": "三策当年动草莱，鸣琴百里暂徘徊。园开五柳双凫驻，户植三槐驷马来。\n惨淡高风神武阙，荧煌新命建章台。承家宓子飞扬甚，屈指龙光到上台。"
        },
        {
            "标题": "题李惟寅山房三十八咏 其十 拱辰阁",
            "作者": "胡应麟",
            "内容": "危栏跨长空，星辰俯手拾。独有紫薇垣，可望不可即。"
        },
        {
            "标题": "题李惟寅山房三十八咏 其二十三 青莲阁",
            "作者": "胡应麟",
            "内容": "虚阁倚青莲，恍入庄严界。悠然清净身，万古长不坏。"
        },
        {
            "标题": "夏日斋居杂咏八首 其五 西园",
            "作者": "胡应麟",
            "内容": "閒持一杯酒，独向西园醉。想像邺中人，青云动飞盖。"
        },
        {
            "标题": "相逢行",
            "作者": "胡应麟",
            "内容": "相逢狭路间，骑从一何都。借问来者谁，中尉执金吾。\n银鞍耀白日，宝剑佩昆吾。英声走剧孟，勇气凌灌夫。\n西征破大宛，北顾摧匈奴。去年出湟中，一战定边隅。\n归来报天子，赐第连皇都。黄金为门限，白玉中堂铺。\n堂上何所有，七尺红珊瑚。十千治晨飧，百万当呼卢。\n乐工高渐离，苍头冯子都。长妇字莫愁，中妇名罗敷。\n少妇何名字，顾盼日当垆。弟兄八九人，各各列当涂。\n炙手势可热，声焰绝代无。行人但引避，无事劳追呼。"
        },
        {
            "标题": "与惟寅一别淹冉五载消息不复相闻春来忽得手书新刻见寄赋怀五首 其四",
            "作者": "胡应麟",
            "内容": "忆昔长安骑，相逢狭路间。乾坤双彩笔，吾汝各红颜。\n万感归来集，千秋病后閒。惟应别时梦，绕夜向燕关。"
        },
        {
            "标题": "再挽王长公二十首 其十七",
            "作者": "胡应麟",
            "内容": "尚思斧钺驻郧关，开府中丞节制閒。万马不嘶云梦泽，孤鸿时达洞庭湾。\n朱弦夜和湘灵瑟，白苧秋纫汉女环。极目招魂劳楚梦，三闾能复恋人寰。"
        },
        {
            "标题": "襄阳曲",
            "作者": "胡应麟",
            "内容": "襄阳轻薄儿，挟弹出大堤。嬉游向日暮，高唱白铜鞮。"
        },
        {
            "标题": "寿相国赵公二首 其二",
            "作者": "胡应麟",
            "内容": "绮阁晨开玳瑁筵，东华金醴百壶悬。周流花甲仍三五，迢递椿龄尚八千。\n紫气正留函谷外，丹心犹照渭滨前。他年无棣分封广，玉舄虚劳大海传。"
        },
        {
            "标题": "小垂手",
            "作者": "胡应麟",
            "内容": "锦帐出红绡，佳人斗步摇。缠头矜稚齿，入掌妒纤腰。\n帝子回鸾辂，天孙度鹊桥。莫嫌银漏短，甲煎彻明烧。"
        },
        {
            "标题": "山左侧小径扪萝入红光寺寺僧尽出独坐赞公房题十韵壁间",
            "作者": "胡应麟",
            "内容": "西山四百寺，金银烂蓬岛。红光据绝颠，迥出千岫杪。\n香山既穷望，石磴上深杳。奇峰刺天出，势欲截飞鸟。\n凭高豁双眸，顿觉宇宙小。危龛贮金粟，亿万恣围绕。\n禅堂阒无人，黄叶净于扫。昙花吐优钵，香气达萝茑。\n悠然悟尘世，解脱何不早。会当携瓢笠，一息万缘了。"
        },
        {
            "标题": "翌日载集杜陵南池二首 其一",
            "作者": "胡应麟",
            "内容": "济水东回众壑驰，才人名迹尚清漪。高楼百尺曾供奉，旅馆千秋更拾遗。\n白苧飞扬春雪后，青萍离合暮云时。浣花溪上愁无限，得似修篁荫夹池。"
        },
        {
            "标题": "清溪小姑",
            "作者": "胡应麟",
            "内容": "小姑青溪曲，大姑赤山矶，独处谁相依。"
        },
        {
            "标题": "题铁干回春图山阴刘世儒工画梅以巨幅贽余乞诗为赋",
            "作者": "胡应麟",
            "内容": "吴绡七尺铺寒玉，幻出名花照幽独。微霜淡月春朦胧，何处佳人卧空谷。\n画梅自昔传华光，擅奇更有王元章。千秋绢素渐零落，古色黯黯留虚堂。\n迩来刘生最殊绝，十载含毫走燕越。一榻常栖剡水云，双帆忽下桐庐月。\n看君落墨如有神，解衣盘礴随天真。淋漓数笔生意动，阴崖顷刻回阳春。\n林危径仄飞鸟绝，偃蹇虬龙锁深穴。彷佛罗浮万丈峰，孤根倒挂千年雪。\n大枝诘屈粘莓苔，小枝蜿蜒花乱开。虢国蛾眉逞疏淡，寿阳妆额矜徘徊。\n风台月观遥相望，园林更染孤山样。绝艳惊从汉苑来，冰肌更出唐昌上。\n吁嗟刘生画己仙，坐令铁干摩苍烟。高屏巨障欲飞动，素册单条绝可怜。\n长安五侯招不得，王家珍重走书乞。何缘好博胡生诗，乱洒琳琅向蓬荜。\n阴铿不作何逊亡，人间佳句何茫茫。暗香疏影亦长语，后来谁复传篇章。\n嗟余潦倒笔力弱，细嚼琼朵搜枯肠。刘生刘生勿悽蹙，自古高流混凡俗。\n即今且作潇湘游，坐观瀑布匡山麓。他时问讯子猷船，倘寄鹅溪三百幅。"
        },
        {
            "标题": "翌日载集杜陵南池二首 其二",
            "作者": "胡应麟",
            "内容": "万瓦鳞铺霁色分，沧波长日下鸥群。当年海岱留词客，此日河山共使君。\n大业庭中玄草在，孤芳池上白莲闻。风流咫尺饶相望，搦管长天对夕曛。"
        },
        {
            "标题": "游仙词十首 其三",
            "作者": "胡应麟",
            "内容": "百辟衣冠照鼎湖，轩辕台殿夕阳孤。云间独跨双龙背，万顷天风堕鹿卢。"
        },
        {
            "标题": "游仙词十首 其二",
            "作者": "胡应麟",
            "内容": "玄圃明霞望不穷，金银楼殿碧天中。春风似识周王面，乍夜蟠桃万树红。"
        },
        {
            "标题": "游仙词十首 其一",
            "作者": "胡应麟",
            "内容": "玉检金泥柱下藏，书成函谷暂徜徉。流沙一望三千里，遥跨青牛出大荒。"
        },
        {
            "标题": "题李惟寅山房三十八咏 其三十三 如如境",
            "作者": "胡应麟",
            "内容": "兰若何翛然，焚香拥孤衲。兀坐万缘空，绳床下黄叶。"
        },
        {
            "标题": "花朝吴孝父邀集高深甫湖上园亭",
            "作者": "胡应麟",
            "内容": "名园总宜客，春半大堤头。渌水时扃户，青山日满楼。\n携壶新雨过，挟瑟乱云流。漫惜花朝宴，䠞成列炬游。"
        },
        {
            "标题": "昔游篇钱塘舟中作赠董观察",
            "作者": "胡应麟",
            "内容": "秋风肃肃鸿雁鸣，南斗参差北斗横。孤客迢遥过越水，旧游憔悴隔燕城。\n燕城越水三千里，忆昔声华满人耳。藉草曾留太液旁，看花误入明光里。\n明光太液连西苑，往往游人驻雕辇。杨柳春风七贵门，梧桐夜月诸王馆。\n王家贵里不相亲，联裾握手尽词人。凤凰原上题诗处，鳷鹊宫前草赋晨。\n纷纷冠盖争驰逐，载酒笼灯过辇毂。缓辔同看白玉京，扬鞭醉入黄金屋。\n秦筝赵管春不休，歌声缭绕碧云愁。香尘百里昌平道，飞雪千门易水流。\n五夜论心传彩翰，珠玑满把皆堪羡。衣袂扬扬逼九霄，剑锋耿耿流双电。\n谁言潘陆是才人，肯与王杨作后尘。格调迥追天宝上，风期直与建安邻。\n銮坡凤阁多相值，铁券金貂总欢昵。群中忽睹三楚豪，坐使琼瑶惊四席。\n豸冠绣服光陆离，片语如金山可移。暮携奏草归青琐，晓对封章下赤墀。\n赤墀青琐生风彩，手握芙蓉佩兰"
        },
        {
            "标题": "仲嘉携酌过箕台四首末篇怀汪献于 其一",
            "作者": "胡应麟",
            "内容": "信步南冈上，寒松一径斜。浮杯当柳色，促席坐桃花。\n古殿明丹壑，方塘漾彩霞。红妆晚成队，拾翠傍晴沙。"
        },
        {
            "标题": "仲嘉携酌过箕台四首末篇怀汪献于 其二",
            "作者": "胡应麟",
            "内容": "步步春原色，寻芳意自閒。石枰疏竹里，金铎乱松间。\n一壑停苍佩，千峰峙翠鬟。平生双屐在，天阔任跻攀。"
        },
        {
            "标题": "赠谢山人",
            "作者": "胡应麟",
            "内容": "一榻衡门下，萧然共白头。长林中散卧，古木谢敷留。\n石室藏孤愤，金庭梦五游。剡溪前夜雪，曾否下扁舟。"
        },
        {
            "标题": "再寄汪司马先生时司马避暑焦山未返",
            "作者": "胡应麟",
            "内容": "蒹葭晴望迥苍苍，白露漙空尽作霜。倦客已辞天北极，佳人犹在水中央。\n江霞万叠晨飧丽，海月千帆夜坐长。咫尺群真蓬岛近，大将椽笔洒扶桑。"
        },
        {
            "标题": "司马公邀同谢少廉吴太宁集函中",
            "作者": "胡应麟",
            "内容": "万山回合太玄亭，五夜雄谈入杳冥。绕座春风凌白苧，当筵牛斗落青萍。\n抽毫客似登梁苑，张乐人疑在洞庭。醉拥如花明月下，路岐何用叹飘零。"
        },
        {
            "标题": "题张大宗伯閒云馆",
            "作者": "胡应麟",
            "内容": "十二阑干照碧梧，郁葱台馆傍洪都。閒将太乙青藜杖，暂憩东方白玉壶。\n大泽未应龙卧稳，高岗宁许凤鸣孤。蓬莱五色天光近，屈指黄麻到画图。"
        },
        {
            "标题": "壬午秋以家君命北上舟过严光先生祠戏作",
            "作者": "胡应麟",
            "内容": "不向长安去，何人奏客星。物情违偃蹇，吾道寄飘零。\n大泽寒收钓，高天暮放舲。羊裘谒明主，归卧万峰青。"
        },
        {
            "标题": "汪象先复邀集阮氏明月楼",
            "作者": "胡应麟",
            "内容": "羸马东郊不厌狂，坐携豪兴入平康。观风上国来吴季，待月前溪遇阮郎。\n石上桃花迷对奕，垆头竹叶照飞觞。青衫漫湿浔阳泪，一曲琵琶万恨忘。"
        },
        {
            "标题": "林贞耀观察以先集新草见贻赋谢",
            "作者": "胡应麟",
            "内容": "飞书遥羡笔如椽，满握骊珠破夜眠。三世青藜千载业，一时玄草万人传。\n星辰剑色延江外，山水琴声越署前。尚记阿咸林下醉，风篁摇曳梦魂悬。"
        },
        {
            "标题": "心远堂为陈立父题",
            "作者": "胡应麟",
            "内容": "陶公住人境，心远地自偏。陈侯服官政，结庐讵同然。\n吾闻鲁仲尼，行止非一端。寸心若太虚，龙蠖偕媸妍。\n华堂搆空起，正对衡岳颠。洞庭八百里，日夜浮朱栏。\n鲸鲵跋高浪，蜃鳄游惊湍。祝融及天柱，云密纷钩连。\n回雁遏层霄，石廪屯飞烟。奇峰七十二，一一罗堂前。\n彼美堂中客，妙龄夙忘筌。冰壶莹尘表，玉笈开琅函。\n携宾坐堂上，四面罗苍矸。鸣琴憩深树，看奕垂疏帘。\n目送双飞鸿，迢迢极云天。心远室从迩，悠悠浩忘言。\n兴文念朋好，一订柴桑缘。殷勤沔阳约，尺素驰江干。\n吾将负瓢笠，卜筑邻青山。异时陈蕃榻，倘为孺子悬。"
        },
        {
            "标题": "题徐惟得冲漠斋十二绝 其十 五台清凉",
            "作者": "胡应麟",
            "内容": "古寺清凉辟草莱，三湘门巷半莓苔。翻然杖锡腾空去，閒看飞云落五台。"
        },
        {
            "标题": "过王思延斋头读所撰新草并钞本夷坚支志十",
            "作者": "胡应麟",
            "内容": "万轴琳琅照五车，天涯何意复吾庐。登堂尽读潜夫论，入幕先携仲任书。\n赤水频年回象罔，丹铅遥夜校虫鱼。从知锦被参军业，挟策重过大酉居。"
        },
        {
            "标题": "次夏镇谒朱公新祠",
            "作者": "胡应麟",
            "内容": "巀嵲宫墙跨海隅，嵬峨庙貌锁清虚。天开雄镇犹名夏，地拥长堤并接徐。\n疏凿岁深频想像，平城功就几踟蹰。丹青旦暮思良弼，倘为蒲轮到玉除。"
        },
        {
            "标题": "华阳杂咏八首 其四 武陵洞",
            "作者": "胡应麟",
            "内容": "云压重崖午不开，石门烟雨护莓苔。分明记得秦时路，曾到仙源采药回。"
        },
        {
            "标题": "次日复携酒酌山堂晴眺再题壁之左方",
            "作者": "胡应麟",
            "内容": "徙倚危峰散鹿群，尊前吴楚望絪缊。亭台四壁全披雾，城郭千家半入云。\n薄暮飞樯环浦下，中宵寒磬隔溪闻。青霞忽记观棋约，曳杖行探玉笈文。"
        },
        {
            "标题": "女儿子 其一",
            "作者": "胡应麟",
            "内容": "木兰歌声起两岸，江陵一夜肠欲断。"
        },
        {
            "标题": "女儿子 其二",
            "作者": "胡应麟",
            "内容": "估客年年下黄牛，巫山十二猿鸣愁。"
        },
        {
            "标题": "子念承父过访同集喻邦相署中",
            "作者": "胡应麟",
            "内容": "斗酒山城薄暮开，兰阴携手一登台。白云汉殿凫双下，紫气吴天鹤并来。\n席上雄心时惨淡，尊前狂态各徘徊。桃花满路看明发，遮莫青藜洞口回。"
        },
        {
            "标题": "和赵相国怀山八咏 其七 涌雪寒翁",
            "作者": "胡应麟",
            "内容": "一涧蜿蜒出，胡麻饭有无。云淙穿石窦，雪乳喷冰壶。\n峡峭凭舟探，潭深藉杖扶。隔凡天咫尺，归梦夕阳徂。"
        },
        {
            "标题": "颜鲁公祭侄草歌",
            "作者": "胡应麟",
            "内容": "渔阳播乱飞黄尘，旄头月黑缠妖氛。常清血战弃全陜，二十四郡虚无人。\n平原鲁公眦双裂，一麾猛气雄三军。疾呼河北倡忠义，普天率土知君臣。\n帝心未灭安史祸，杲卿碎舌投天津。巢倾卵覆季明死，举宗三百遭坑焚。\n乌鸢饱食蝼蚁妒，毒痡四海同酸辛。鲁公惋愤掩胔骼，哭兄哭侄嘘愁云。\n生平正气塞宇宙，淋漓一帖犹千春。乾元元年岁戊戌，昊苍有意开斯文。\n摛章吮笔笔欲舞，墨池一派流天真。肝肠寸寸委波磔，纵横䟤跋超群伦。\n长风巨浪鼓淜澎，泰山乔岳盘嶙峋。夭矫虬龙赴幽壑，缤纷鸾鹄翔高旻。\n十行遒婉尚含怒，五行浡郁逾生嗔。卒章沉痛彻心髓，恍疑汲冢窥三坟。\n如椽一扫二百六，一言一字皆千钧。即令涂抹迥姿态，西施倾国加双颦。\n当时鲁公岂匠意，精诚烈烈悬风斤。相传一草历元宋，太空磊落垂星辰。\n二陈跋语差可玩，文家待诏弥津津。鲜于困学传累世，即今妙迹来江濆。\n凌晨揽诵竖毛发，斋头什袭藏家珍。君臣大义贯星日，矧兹八法尤通神。\n作歌郑重寄仰止，墨林万古飏清芬。"
        },
        {
            "标题": "题李惟寅山房三十八咏 其二十一 青霞馆",
            "作者": "胡应麟",
            "内容": "朝吟白雪斋，暮憩青霞馆。羲皇以上人，脚赤发仍散。"
        },
        {
            "标题": "岭右张使君辟园城中台榭池沼皆桂林胜绝处予闻窃向往焉赋得六题 其三 凤台岭",
            "作者": "胡应麟",
            "内容": "叠岭高盘挂夕霏，云光雾色乱侵衣。双鸾夹汉青疑坠，万鹫摩空翠欲飞。\n北望星辰悬帝座，西来水石护禅扉。他时倘共商山客，日荷长镵赋采薇。"
        },
        {
            "标题": "寄景陵徐使君三十韵",
            "作者": "胡应麟",
            "内容": "七泽浮真气，三湘兆异人。虹霓流藻绘，海岱入经纶。\n洛下名先著，河东赋蚤陈。朱衣驰棘院，赤舄上枫宸。\n碧汉抟双翮，潢池沸万鳞。笑谈清㝢县，顾盼出风尘。\n楚璧腾辉旧，燕金动色频。花封移恺悌，兰署赞清寅。\n枚叔声华艳，文翁治化循。分符劳汉吏，约法谕齐民。\n皂盖明雕毂，朱翻结画轮。黄山游汗漫，白岳驻逡巡。\n里闬蒲鞭洽，郊原竹马驯。孤怀吟岳麓，远思逐峨岷。\n绶解防消渴，簪投习隐沦。春眠高陇树，秋撷大江蘋。\n帝梦徵良弼，朝思问鬼神。荣光浮紫极，厚币出青旻。\n淮甸褰帷入，徐方列戟巡。滔天勤哲后，敷土急贤臣。\n雨雪偏乘橇，风涛日算缗。决排群议剂，疏凿众材抡。\n远利超三策，殊功羡十旬。忘家心匪石，忧国鬓如银。\n白马初沈日，玄熊创睹晨。休祯符鸑鷟，异相卜麒麟。\n南郭竽真滥，东方箧转贫。穷愁嗟阮籍，历落诮桓伦。\n鹖敝仍居魏，貂残重入秦。防身雄剑在，夜夜拂星辰。"
        },
        {
            "标题": "余既赋瞻堂十景矣而意有未尽复三绝句写之 其二 岩泉",
            "作者": "胡应麟",
            "内容": "㶁㶁幽岩泉，源流自东鲁。中有杏树坛，莫认桃花坞。"
        },
        {
            "标题": "秋日同郭鸿胪集赵明府宅对菊得寒字",
            "作者": "胡应麟",
            "内容": "绿野晴开一径宽，清尊携客此盘桓。千枝的皪明秋序，万朵娉婷立暮寒。\n露色总深陶令采，霜华谁问楚臣餐。西风拂面饶相笑，得似龙山座里看。"
        },
        {
            "标题": "汉铙歌十八首 其十二 君马黄",
            "作者": "胡应麟",
            "内容": "君马黄，臣马苍。飞轩蹀躞大道旁。旁人顾见臣马，以莫不谓良。\n一朝中涓下明堂。君马入天闲，意气何扬扬。臣马老伏枥，伶俜瘦骨，朝逐水草，暮逐斜阳。\n背负盐车，以西上太行。路逢伯乐造父王良。停车振策，为我彷徨。\n念欲剪拂我，以登明堂。嗟筋力已尽，莫能腾骧。长鸣短号，断绝中肠。"
        },
        {
            "标题": "寄燕中友人六首 其六 濠梁朱汝修",
            "作者": "胡应麟",
            "内容": "把袂都亭木叶稀，阳关一曲转依依。天边剑拂长虹断，海上帆侵暮雪飞。\n兰杜欲纫湘女佩，芰荷新制楚人衣。相思何处偏惆怅，独夜寒空望少微。"
        },
        {
            "标题": "长日抱疴掩关谢一切客朝夕相酬往者惟斋中十六君焉兴文托好各赠以诗岁寒之谊要诸白首矣石屏",
            "作者": "胡应麟",
            "内容": "奇峰置案头，恍忆包山麓。万朵洞天云，鞭龙入林屋。"
        },
        {
            "标题": "夜饮芙蓉馆大醉放歌寄黎惟敬康裕卿李惟寅朱汝脩",
            "作者": "胡应麟",
            "内容": "初平骑羊去不返，沈侯八咏空嶙峋。刘生老死骆生窜，谁令大壑回阳春。\n君不见兰州胡元瑞九龄，学仙已成癖。欲乘长风游八极，大鹏扶摇不肯骑，几度鞭羊复成石。\n十五更作咸阳游，五花笑脱青貂裘。酒阑大叫呼李白，雪花飞堕长安楼。\n是时真龙御皇极，双阙嵯峨象纬辟。作赋宁论狗监知，曳裾自许龙门客。\n人前白眼双飞扬，谁其握手黎惟康。李侯晓散禁庐直，停车数过朱生堂。\n相看意气谁肯下，握尘含毫破深夜。万象淋漓碣石宫，千人辟易华阳社。\n五陵轩车春不开，狂歌独上黄金台。拔剑起舞长虹摧，睥睨燕昭王，竖子非仙才。\n荒碑零落翳榛莽，其人白骨随尘埃。剧辛郭隗岂壮士，汝曹自为千金来。\n当时乃公用齐国，临淄岂得同蒿莱。前瞻涿鹿野，左瞰卢龙隈。\n浮云万叠飞不尽，但见太行山色青崔嵬。入洛声名晚差著，掉头忽出新丰市。\n拂袖初辞上苑花，持竿欲挂沧溟树。吕梁震泽天茫茫，扁舟一叶飞钱塘。\n镜湖剡溪咫尺不得渡，十月寒涛如雪霜。孤峰指点严陵宅，古木槎牙向人立。\n羊裘客子双眼青，分我桐庐半江碧。高台祗合长垂纶，谁知物色来衡门。\n天阍突兀帝星远，十年五上空沉沦。萝薜归来手还葺，一笑文君壁空立。\n生计犹馀二顷田，谋身岂必千头橘。五侯七贵俱浮云，邺侯万卷堪横陈。\n男儿大业在金石，那令七尺随风尘。醉墨苍茫浩歌发，紫气东来照吴越。\n文章得失心自知，肯向朱门傍先达。唾壶击碎歌转长，美人天外空彷徨。\n眼前龌龊谁相望，大儿刘孝标，小儿骆宾王。后生不死亦前辈，九原可作同翱翔。\n遥遥八咏楼，楼空竟何有。楼中之人今在否，袛今谁是东阳守。\n会叱群羊起太空，卧看扶桑日西走。"
        },
        {
            "标题": "南都留赠谷元厚之并寄别文明玉吕静父长方至卿燕孺七子",
            "作者": "胡应麟",
            "内容": "君不见燕昭王，高车大帛招贤良。黄金台馆矗天际，乐生掉臂来华阳。\n又不见渐离子，白眼酣歌竞睚眦。囊无担石那复论，手拉荆卿誓生死。\n豪华极目俱荒丘，萧萧易水长东流。何人筑宫馆材杰，何人击筑追名流。\n先生濩落沧海上，蒙茸七尺披羊裘。虹霓为竿月为饵，六鳌夜掣珊瑚钩。\n飧霞懒逐赤松卧，驭风屡学青莲游。长鲸鳞鬣差快意，挥斥八极同浮沤。\n狂来拍手惊帝座，失足偶堕天南头。天南台殿四百八，金银观阙连神州。\n一游一月不知返，胜槩欲尽仍淹留。浮槎溯溟渤，泊宅凌沧洲。\n名娃拥骏骑，调笑轻王侯。遥遥去扬越，望望来燕幽。\n长安富儿不解事，如山酒肉供俳优。长裾不曳朝贵第，却来易水聊优游。\n翩翩二仲巧相值，片言顿觉平生投。雄心总向剧孟吐，侠节肯使朱家羞。\n名园爽垲背北郭，粲烂珠帘护油幕。轩窗屈曲萦莓苔，户牖周遭艺兰若。\n炉烟澹宕逐挥洒，茗椀清泠恣斟酌。绿尊翠杓春茫茫，指点明星月西落。\n青丝挈盒游南郊，王蔡追随恣欢谑。紫髯静父雅好文，风雅场中主画诺。\n蹇驴夜入长安城，一粲徐卿手重握。徐卿意气天下无，蚤排阊阖嬉皇都。\n铁冠豸绣等长物，玩世暂逐金门徒。陈生元方美冠玉，雕虫刻鹜酬操觚。\n仓皇七贵招不得，为我日写秋山图。钱塘散僧尚留发，孤山旧社追林逋。\n滦州黄生年最少，担簦共入黄公垆。一时衣袂把群彦，仰天被发歌呜呜。\n起舞那知夕阳落，飞谈直遏行云徂。呼卢覆局兴逾锐，淋漓身世随屠沽。\n更长漏永列红烛，十千醪醴穷清壶。人事纷纭百忧集，哀乐相乘岂终极。\n别离忽动阳关愁，柳色青青遍畿邑。丈夫耻学儿女颜，万里比邻叶金石。\n吁嗟两生良好仇，为我分携泪沾臆。君不见昭王台馆屹天际，衰草寒烟幕荒埭。\n岂若胡生五亩宫，邺苑梁台遘明世。又不见渐离击筑徒悲号，匣中一掷空铅刀。\n岂若茅生把柔翰，峥嵘碣石攀吾曹。即今尘霾暗四野，吾曹岂是蝇营者。\n卧龙管乐畴贤愚，屠狗荆高并潇洒。大河冰澌竹箭流，燕姬送客临高楼。\n骊驹唱彻渭城畔，悲风万壑晨飕飗。人生会晤邈河汉，功名何物真蜉蝣。\n作歌郑重别二子，为我历讯诸同游。"
        },
        {
            "标题": "调安茂卿时安携妓湖上",
            "作者": "胡应麟",
            "内容": "一舫朝移入画图，亭前苏小斗摴蒱。徘徊十里春湖色，忘却吴松旧钓鲈。"
        },
        {
            "标题": "曳杖村西閒步见壁间二语甚佳而不知名字漫为易数字足成之",
            "作者": "胡应麟",
            "内容": "红白花开篱豆齐，野人茅屋乱云西。庭前桑树老无叶，日午邻鸡飞上啼。"
        },
        {
            "标题": "夜泊彭城梦家君作二首 其二",
            "作者": "胡应麟",
            "内容": "乍辍三更枕，初回万里航。眼青犹上国，头白正高堂。\n历历瞻鸿羽，呱呱忆雁行。应知海筹屋，遐算八千长。"
        },
        {
            "标题": "夜泊彭城梦家君作二首 其一",
            "作者": "胡应麟",
            "内容": "九月南徐路，椿颜入梦频。太行云唤客，东海月迎人。\n桃叶新歌扇，芦花旧钓纶。箧中莱子服，先拂上阳尘。"
        },
        {
            "标题": "观察晋陵龚公招饮城南太白楼二首 其一",
            "作者": "胡应麟",
            "内容": "百折危梯上翠台，飞楼云际划蓬莱。客疑供奉乘风到，人似征西玩月来。\n宇宙并悬终古迹，山川重遘异时才。当筵何限清秋色，欲挽群仙步玉台。"
        },
        {
            "标题": "武林夜泊雪大作晨起柬陆履素使君",
            "作者": "胡应麟",
            "内容": "萧萧风色晚来严，淅沥天花照画檐。粉署乱飘云母屑，雕盘斜拂水晶盐。\n歌成宋玉才情丽，论就桓宽政绩廉。咫尺段桥春思近，蚤梅何处吐幽岩。"
        },
        {
            "标题": "送祥光还白门四首 其一",
            "作者": "胡应麟",
            "内容": "为爱三山色，金焦问法幢。一酌中泠水，浮杯夜渡江。"
        },
        {
            "标题": "观察晋陵龚公招饮城南太白楼二首 其二",
            "作者": "胡应麟",
            "内容": "五夜骑鲸八极游，千秋陈迹尚高楼。窗中齐鲁青如画，槛外徂徕翠欲流。\n呼吸旧知通帝座，飞腾今见近宸旒。酣歌敢作长庚态，清切寒光射斗牛。"
        },
        {
            "标题": "寒食夜集邦相署中分韵得吟字",
            "作者": "胡应麟",
            "内容": "荏苒逢佳节，招携见苦吟。乾坤双剑色，湖海一麾心。\n柳密陶公署，花閒宓子琴。兰陵今夜月，百里为谁深。"
        },
        {
            "标题": "夜夜曲",
            "作者": "胡应麟",
            "内容": "褥隐芙蓉丽，筵开玳瑁频。绣屏朝选伎，罗幌夜留宾。\n艳曲梁间度，纤腰座里陈。渐看银漏促，舄履杂华裀。"
        },
        {
            "标题": "夜集相国赵公府中话别作",
            "作者": "胡应麟",
            "内容": "衔恩龙剑色凄凄，何限霜华照鸊鹈。红日已看中秘近，白云犹傍太行低。\n亲闱菽水飞魂梦，相府藜灯惜解携。莫怅燕吴成远别，春帆先到潞河堤。"
        },
        {
            "标题": "赠喻叔虞邦相明府季子也携来余邑日仅十许岁今倏忽廿载馀矣时俞羡长吴泰宁同集",
            "作者": "胡应麟",
            "内容": "花县雏将玉树丛，当年见汝仅成童。惊人彩笔飞王粲，狎客清樽醉孔融。\n赋草欲追膝阁丽，谈锋偏向越台雄。高阳烂漫名流集，莫负渠莲十丈红。"
        },
        {
            "标题": "园中四时歌 其二 夏",
            "作者": "胡应麟",
            "内容": "午日阴阴枕簟，凉风习习窗纱。绿染芭蕉一丈，红舒菡萏千家。"
        },
        {
            "标题": "张孝廉大来以诗翰从叶明府见贻赋荅",
            "作者": "胡应麟",
            "内容": "稷下论心兴未遐，风尘回首隔天涯。迷花有客栖三洞，采药何人卧九华。\n箧秘龙韬光射斗，书传凫舄气凌霞。同声咫尺仙郎在，一棹能无向若耶。"
        },
        {
            "标题": "清源寺中戏效晚唐人五言近体二十首 其二十",
            "作者": "胡应麟",
            "内容": "偶入清凉界，同探大小乘。北宗仍事秀，南法已传能。\n苔远连深竹，花疏坠古藤。故山瓢笠梦，极目海云层。"
        },
        {
            "标题": "观察林公尝感异梦于忠义以左辖赵公之辑侯志也索题其像爰继此篇",
            "作者": "胡应麟",
            "内容": "汉统遘桓灵，县宇互分裂。卓布首倾危，操权晚猖獗。\n矫矫中山胄，风尘缔材杰。猛气雄万钧，危途历九折。\n下邳阨羊肠，官渡奋鼠穴。生平为刘念，俄顷报曹节。\n大呼枭敌元，干将路明灭。全师镇荆楚，威名愈腾掣。\n孟起标卢前，汉升耻灌列。长驱出汉沔，舟航泰山压。\n禁俘若羊豕，德磔等蠓蠛。先声震华夏，壶箪道填咽。\n高光四百基，克复俨眉睫。汉贼肝胆惊，吴歈梦魂摄。\n外交托姻㜕，内忌迥秦越。阴谋剧魍魉，狙伺锐饕餮。\n艛"
        },
        {
            "标题": "句曲道中奉怀王司马先生寄讯八首 其三",
            "作者": "胡应麟",
            "内容": "凤德元千仞，熊飞自一时。河山分玉帐，日月绕牙旗。\n错落霜毫动，荧煌露布驰。共知莘野出，宁畏草堂移。"
        },
        {
            "标题": "句曲道中奉怀王司马先生寄讯八首 其八",
            "作者": "胡应麟",
            "内容": "石头城外路，光色度青骢。说法寻支遁，参禅叩懒融。\n塔花晴日映，潭影暮天空。拟逐三车去，西方问大雄。"
        },
        {
            "标题": "入武林再柬陆转运",
            "作者": "胡应麟",
            "内容": "千骑东方皂盖从，云间才望旧人龙。金银佛寺游三竺，盐铁官衙寄万松。\n送客湖头青嶂远，怀人天际碧云重。桃花树树长堤上，忆醉精蓝静夜钟。"
        },
        {
            "标题": "夜同詹东图邵道卿过禹钧元枢邸即席作",
            "作者": "胡应麟",
            "内容": "妙舞清歌出玳筵，一尊携手醉花前。藜然刘向谈经夜，草定扬雄作赋年。\n话旧总深天竺雨，烹新重醉惠山泉。不堪明夜河桥别，憔悴双龙剑色悬。"
        },
        {
            "标题": "咏史八首 其八",
            "作者": "胡应麟",
            "内容": "田巴辨稷下，缓颊摧千人。邹生馆碣石，五德何缤纷。\n夸夫乐惊世，小人恒共群。谁明白马喻，徒擅雕龙勤。\n岂若鲁连子，笑谈却秦军。成功不受赏，万乘如浮云。"
        },
        {
            "标题": "后西湖十咏 其三 飞来峰",
            "作者": "胡应麟",
            "内容": "突兀空明架紫苔，纷然龙象凿瑶台。昆崙一柱从天下，滟滪孤根拔地来。\n飞到岂缘夸氏力，削成庸假巨灵材。他年挟汝乘风去，不羡如拳寄草莱。"
        },
        {
            "标题": "送沈纯父之岭南",
            "作者": "胡应麟",
            "内容": "一封谁遣上天关，垂死行踪瘴疠间。万里独悬羁客泪，九重曾问逐臣颜。\n天回北极龙楼迥，日涌南溟象郡閒。绝塞梅花题咏夜，可无魂梦到朝班。"
        },
        {
            "标题": "送何山人游边",
            "作者": "胡应麟",
            "内容": "悠然尊酒别，秣马问渔阳。汉碛连天紫，边沙拥日黄。\n列营随骠骑，分险驻龙骧。会挟金城策，长缨请建章。"
        },
        {
            "标题": "送吴太学游边",
            "作者": "胡应麟",
            "内容": "燕台秋色乍阑珊，少借垆头十日閒。说剑风声流易水，弯弓云色坠天山。\n平沙夜伴孤鸿宿，大漠朝驰驷马还。愁绝南楼离恨杳，西风吹梦出阳关。"
        },
        {
            "标题": "幽州马行客歌",
            "作者": "胡应麟",
            "内容": "恼杀燕台騧，发足千里远。只解驮郎行，不解送郎转。"
        },
        {
            "标题": "邦相游烂柯山值雨不遂以长歌见示赋此奉嘲",
            "作者": "胡应麟",
            "内容": "曾闻樵者说丹丘，流水桃花事事幽。风雨忽摧飞舄兴，云霞如妒烂柯游。\n千秋且向尘中住，十日谁能洞里留。好趁峭帆安道宅，青天豪饮瀫江头。"
        },
        {
            "标题": "是夕赵汝元祝无殊同游市中观灯",
            "作者": "胡应麟",
            "内容": "荧煌灯烛照山城，携手春风入画行。歌罢落梅清吹合，恍疑笙鹤在蓬瀛。"
        },
        {
            "标题": "寄徐方伯二首 其二",
            "作者": "胡应麟",
            "内容": "长啸归来话陆沈，草堂新筑近东林。南州尚忆朱幡度，西洛争传绛帐临。\n匣底星辰蟠玉剑，床头山水拂瑶琴。探奇莫恋登高屐，飞动蒲轮越水浔。"
        },
        {
            "标题": "入长安路逢徐文明苍头持新作见贻和答",
            "作者": "胡应麟",
            "内容": "轻寒策羸马，䠥"
        },
        {
            "标题": "秋日同友人登兰阴山小憩华严精舍作",
            "作者": "胡应麟",
            "内容": "支筇上寒山，石磴连云陟。兰若无人声，禅关堕黄叶。"
        },
        {
            "标题": "抵新安访汪司马伯玉八首 其八",
            "作者": "胡应麟",
            "内容": "五子当年迹已陈，竹林携手重伤神。齐驱碣石无先辈，学步邯郸愧后尘。\n海内谁当司马客，山中今见牧羊人。惟应乞取朝元诀，坐啸天都望玉宸。"
        },
        {
            "标题": "夜同子鸣茂卿携酒重集何太史宅观梅兼送吕山人忠父南归得湖字",
            "作者": "胡应麟",
            "内容": "清夜寻花雪满途，何因东阁坐狂夫。瑶台影落霜天净，玉笛声残陇月孤。\n醉拂莓苔惊庾岭，梦骖鸾鹤到西湖。一枝欲赠南归客，回首春山隔画图。"
        },
        {
            "标题": "寄徐方伯二首 其一",
            "作者": "胡应麟",
            "内容": "惆怅骊驹系绿杨，一灯聊为故人长。朱丝永日闲清庙，白纻深宵出画堂。\n耒耜风云莘野畔，舟航霖雨傅岩傍。碧天吴越相望近，对倚青萍拭剑铓。"
        },
        {
            "标题": "廿载前读王汝化诗已意其为古人迩晤李本建乃知此公仅百龄尚无恙也因赋一律寄之",
            "作者": "胡应麟",
            "内容": "磊落王宫翰，青编入梦频。那知三楚客，遍阅五朝人。\n艺圃占灵药，词林颂大椿。前村武陵洞，相对几遗民。"
        },
        {
            "标题": "徐方伯子与将之江右过访有赠二首 其一",
            "作者": "胡应麟",
            "内容": "岂谓看山地，能令结驷来。人非中散卧，客是伟长才。\n把袂淹萝薜，行觞藉草莱。夜中占紫气，云拥豫章台。"
        },
        {
            "标题": "相国赵公以犀斝文绡见贻各赋一律为谢 其一 斝",
            "作者": "胡应麟",
            "内容": "制作商觚并，珍奇汉斝留。来从蛟室底，颁自凤池头。\n入水驱魑魅，通天象斗牛。何烦百觥举，一饮愧难酬。"
        },
        {
            "标题": "醉中放歌赠祝生并寄司马汪公",
            "作者": "胡应麟",
            "内容": "祝生家无担石储，短衣掩肘不愿馀。生年三十走牛马，世人攘臂争揶揄。\n胸中壮气何磊落，眼看俗子如蘧篨。欲从翰墨树勋绩，耻结黄绶悬金鱼。\n自言太古重三立，文章功德原无殊。朅来叩我草玄宅，殷勤片刺通前除。\n先生崛起刘骆后，华名岳岳天南隅。泰山宁择土壤细，沧海讵惜涓流潴。\n兰台高揭并二酉，龙门咫尺悬桑榆。阶前尺地倘少假，令我一脔尝天厨。\n伊余谢客事焚扫，闭关长日扶潘舆。亲知宇内半凋落，豁然见汝心神愉。\n忆汝新都谒司马，太函突兀开云衢。无殊字汝岂无谓，树勋努力操长殳。\n汝兄汝侄并潇洒，问奇往往来吾庐。古今词赋厄阳九，先生身试不汝愚。\n怪汝胡为蹈前辙，甘心赵瑟忘齐竽。腰缠万贯亦不恶，三槐九棘垂騊駼。\n沾沾五字作何状，黄金不逐贫相如。生乎大笑掩余口，先生戏我犹群儿。\n天生七尺当不朽，大千世界皆蘧庐。倘来富贵宁足论，电光石火同须臾。\n一朝腐骨委草莽，醉生梦死随沟渠。秦宫汉阙走狐兔，公卿未必赢樵渔。\n男儿大业在金石，要令天壤留迂儒。先生两耳濯清渭，十年不受凡人谀。\n终朝隐几吾丧我，一听汝言良起予。雄谈五夜剑花落，绿尊翠杓行茱萸。\n高歌赠汝兔毫秃，唾壶击碎青"
        },
        {
            "标题": "黄生石父棋于吾越为第一手而诗思亦翩翩是夕赋一律送余南还酬此",
            "作者": "胡应麟",
            "内容": "一吐瑶华字字奇，星芒寒逼丈人诗。青萍暂隐吴闾博，可道长安似奕棋。"
        },
        {
            "标题": "稚升水部余同甲子而艰于嗣育亦略同兹抵淮闻诸姬有将就馆者余为喜而不寐先赋一律柬之",
            "作者": "胡应麟",
            "内容": "舟航长日寄菰芦，紫气淮阳照客途。蹀躞共誇骐骥种，飞鸣今见凤凰雏。\n芳兰九畹移金屋，丛桂千山照玉壶。为爱谢家庭树好，三珠林立报悬弧。"
        },
        {
            "标题": "友人分惠秋海棠一本烂漫槛中自缀小词命双鬟霓裳歌以送酒醉中赋赠并命玉素和之",
            "作者": "胡应麟",
            "内容": "小径移红药，闲亭闭绿萝。神飞天姥梦，兴逐雪儿歌。\n冶色矜眉黛，流光惜鬓皤。不须赓子夜，风露帝城多。"
        },
        {
            "标题": "相国赵公以犀斝文绡见贻各赋一律为谢 其二 绡",
            "作者": "胡应麟",
            "内容": "锦帐非金谷，丝纶借玉堂。青绫遥动色，绿绮暗生光。\n万缕含风细，双缄衬雪凉。寥寥解衣事，凝望碧天长。"
        },
        {
            "标题": "问喻邦相病四首 其四",
            "作者": "胡应麟",
            "内容": "尔闭高斋送夕阳，余愁肺病卧空床。何缘对挟飞龙去，万仞青天坐石梁。"
        },
        {
            "标题": "问喻邦相病四首 其一",
            "作者": "胡应麟",
            "内容": "闭阁经旬卧起迟，青山长日对支颐。吏人莫讶休文瘦，政是初成八咏时。"
        },
        {
            "标题": "问喻邦相病四首 其二",
            "作者": "胡应麟",
            "内容": "名姓曾闻在赤城，衙斋一卧万缘轻。惟应剩取清羸骨，白日飞凫上太清。"
        },
        {
            "标题": "问喻邦相病四首 其三",
            "作者": "胡应麟",
            "内容": "十年归卧茂陵居，长日惟删旧著书。最是汉庭怜汲黯，病来犹得伴相如。"
        },
        {
            "标题": "和赵相国怀山八咏 其四 紫霞洞叟",
            "作者": "胡应麟",
            "内容": "巨磴山腰豁，流霞洞口平。阙疑屯紫气，馆忆坐朱明。\n草色金光绽，桃脂玉乳莹。为探轻举候，少俟大还成。"
        },
        {
            "标题": "后西湖十咏 其七 孤山宅",
            "作者": "胡应麟",
            "内容": "兀立中流四望奇，谁开丈室枕涟漪。云埋洞口呼猿日，雪拥湖头放鹤时。\n丛桂作花犹满砌，疏梅横萼迥当篱。凌风却月凭谁和，一树寒香入梦迟。"
        },
        {
            "标题": "玉城十景为侍御泾邑叶公赋 其一 石门锁翠",
            "作者": "胡应麟",
            "内容": "峭壁危崖暮霭屯，桃花开落自乾坤。中天积翠无人到，万岫飞霞锁石门。"
        },
        {
            "标题": "题管建初山人游玄岳卷",
            "作者": "胡应麟",
            "内容": "龙峤千盘雾色开，中天何处蹑崔嵬。遥峰恍入飞仙户，列岫高悬上帝台。\n倚杖祝融云自起，题诗天柱月频来。风前绛节如相问，为拾瑶华寄草莱。"
        },
        {
            "标题": "寄刘子大金吾",
            "作者": "胡应麟",
            "内容": "玉禁康侯宠，金吾上将荣。潜消三辅侠，坐偃百蛮兵。\n夜月雕弓满，秋霄画戟明。共誇游猎暇，时入建安盟。"
        },
        {
            "标题": "送赵太史之岭南五首 其五",
            "作者": "胡应麟",
            "内容": "暂辍兰台讲，言乘桂水桡。牙旌驰绝域，绣斧出中朝。\n瘴压高凉晚，山通大宛遥。莫嫌文字癖，干羽遍三苗。"
        },
        {
            "标题": "八哀诗 其一 大司寇东吴王公世贞",
            "作者": "胡应麟",
            "内容": "洪荒忽中辟，宇宙钟人豪。间气五百年，一旦开皇朝。\n天挺琅琊公，河汉骑斗杓。题诗恼玉帝，谪籍游尘嚣。\n肝肠错锦绣，咳唾垂兰苕。胸吞太湖水，笔涌耶溪涛。\n九岁咏凤凰，十龄题宝刀。十三作文赋，十九抟青霄。\n高才聚东井，散秩同西曹。广心出皇古，奋臂追前茅。\n呜呼蓟门事，大纛摧鸣枭。仓黄别上国，惕息还蓬蒿。\n归来卧穷巷，削迹甘渔樵。雄文凿混沌，大乐鸣英韶。\n东瀛极沧海，南纪逾铜标。北冥亘沙漠，西域穷荒要。\n八埏走琬琰，九域飞琼瑶。千金买只字，百镒酬挥毫。\n瑰辞匹坟典，丽句骈风骚。多闻失刘向，捷给凌枚皋。\n帝心亦简在，日夜驰干旄。东山乍一出，被发仍由巢。\n竺乾叩真诠，漆园明逍遥。香云拂几席，甘露流天瓢。\n金棺下阊阖，玉树埋山坳。中华折天柱，下界闻鸾箫。\n双虬去广汉，八骏升岧峣。玄丘见王母，白云和长谣。\n乾坤失盟主，海岳颓高标。安得跨大鹏，万里随神飙。"
        },
        {
            "标题": "怀吴大参",
            "作者": "胡应麟",
            "内容": "使车何处倚星躔，回首钱唐握别年。海国蒹葭停鼓吹，江城粳稻满楼船。\n千仓转运飞京邑，十郡催科息市廛。极目后堂丝管在，独惭经术老彭宣。"
        },
        {
            "标题": "秋夜过沈纯父同王文学汪山人联句",
            "作者": "胡应麟",
            "内容": "己占青山色，仍逢白社人。仙槎分雨露，祖帐出风尘。\n梦绕三江树，心飞八月莼。碧宵誇鸑鷟，黄阁笑麒麟。\n好去严陵畔，星河拂钓缗。"
        },
        {
            "标题": "过苏生期歌者小谢不至戏作",
            "作者": "胡应麟",
            "内容": "寂寞看花兴，徬徨伐木歌。虚闻莺出谷，未见鹊填河。\n暮雨当窗断，春星入户多。明朝携小谢，池草梦如何。"
        },
        {
            "标题": "吴允兆过访同赵太学夜集坐中骤雨如注申旦乃别",
            "作者": "胡应麟",
            "内容": "望断双鱼霅水濆，深居长日念离群。词人蹑屩来今雨，病子支筇出乱云。\n缥缈兰膏延度曲，缤纷梧叶坠论文。相逢垂老堪留恋，莫厌萧萧彻夜闻。"
        },
        {
            "标题": "十六夜雨不绝同唐祝两生集明元齐头秉烛剧谭四鼓乃罢",
            "作者": "胡应麟",
            "内容": "骤雨凄风断续闻，西堂烧烛话偏勤。空劳神女飞三峡，不见嫦娥驾五云。\n叶落仙蓂秋缥缈，花残丛桂夜絪缊。朝来一舸乘流去，尽撷芙蓉越水濆。"
        },
        {
            "标题": "岩镇遇雨宿汪士能斋头檃括唐人绝句作续惆怅诗十二章 其二",
            "作者": "胡应麟",
            "内容": "仙源何处觅琼浆，万朵飞红乱夕阳。莫怪桃花贪结子，芳菲元不为刘郎。"
        },
        {
            "标题": "岩镇遇雨宿汪士能斋头檃括唐人绝句作续惆怅诗十二章",
            "作者": "胡应麟",
            "内容": "骑鹤吹箫空月明，乱山风雨闭荒城。那曾一觉扬州梦，赢得青楼薄倖名。"
        },
        {
            "标题": "蚤春同惟敬诸子登显应宫阁望西山霁色即席赋",
            "作者": "胡应麟",
            "内容": "立马蓬莱岛，千门霁色通。西山四百寺，处处玉华宫。"
        },
        {
            "标题": "登大云山望瀫水寄李允达",
            "作者": "胡应麟",
            "内容": "忆昨曾携李仲子，酾酒遥登瀫江渚。美人一去秋水寒，望望蒹葭隔烟浦。\n朝真洞口饶白云，尺书天际时相闻。山栖倘续孝标志，与尔同栖麋鹿群。"
        },
        {
            "标题": "送王次公观察视学关中六首 其二",
            "作者": "胡应麟",
            "内容": "牙旌初入豫章台，绣钺俄看灞上开。把袂云霞匡续去，飞书河岳巨灵来。\n公馀雁塔谁高倡，客满龙门孰上才。寂莫汉庭迁史宅，遗踪一为问蒿莱。"
        },
        {
            "标题": "湖上寓目",
            "作者": "胡应麟",
            "内容": "猎猎轻风试碧蹄，群儿相逐段桥西。不知何处双鸳度，十数金丸落大堤。"
        },
        {
            "标题": "送朱孺子还豫章兼寄宗良孔旸嵬父佳父四王孙",
            "作者": "胡应麟",
            "内容": "兰陵新绿乍吹醅，指点银瓶为客开。双剑夜持南斗出，一帆朝溯大江回。\n鹓雏五色凌霄翅，龙种千金历块才。群从兔园应汝候，彩毫齐拂豫章台。"
        },
        {
            "标题": "送张大参知睿父擢江右廉访四律 其三",
            "作者": "胡应麟",
            "内容": "突兀匡庐雾里来，登高词赋并堪裁。留题欲占青霞色，倚和谁当白雪才。\n九派寒光彭蠡泽，万家晴色豫章台。遗踪谢监俱零落，一为名流问草莱。"
        },
        {
            "标题": "园中即景",
            "作者": "胡应麟",
            "内容": "庭树清阴满，园林翠色交。数竿春雪重，摇折紫云梢。"
        },
        {
            "标题": "同王水部蔡祠部袁仪部集高比部正父邸中同赋兼送正父南还",
            "作者": "胡应麟",
            "内容": "一骑遥冲雨色来，金门曾念旧蒿莱。含杯四座俱仙吏，授简三曹各赋才。\n紫气丰城看射狱，丹砂勾漏待登台。春光倘忆成都客，人日诗篇海上裁。"
        },
        {
            "标题": "远游篇",
            "作者": "胡应麟",
            "内容": "端居厌尘世，飞步凌大荒。左挟青龙驰，右骖赤豹翔。\n西游翳若木，东望穷扶桑。竦身昆崙颠，息驾玄圃傍。\n道逢安期生，托手共徜徉。携我黄金台，坐我白玉床。\n太虚为我宅，沆瀣为我浆。俯仰竟百世，焉能辨彭殇。"
        },
        {
            "标题": "汉铙歌十八首 其十七 远如期",
            "作者": "胡应麟",
            "内容": "远如期，游四方。北碣石，南潇湘。西太华，东扶桑。凿混沌窍燕中央。\n饮则食兮乐而康。以寻列仙拾金光。飞翔八极行七襄。\n驰驱绝冥观大荒。千秋万祀寿未央。男儿堕地桑弧蓬矢射四方。\n安得老死一丘，局促若辕下驹守故乡。"
        },
        {
            "标题": "华阳杂咏八首 其三 水云洞",
            "作者": "胡应麟",
            "内容": "积雪苍茫涧道分，空林麋鹿自成群。夜来洞口飞泉过，流出西岩几片云。"
        },
        {
            "标题": "登赵太学文镇溪云阁怀睿父文仲二公",
            "作者": "胡应麟",
            "内容": "帘栊十二挂高寒，突兀楼台峙翠峦。六洞烟岚长绕座，双溪云月半凭栏。\n丁丁樵斧飞春暮，杳杳渔舟泊夜阑。此日平原堪尽兴，深杯何惜醉词坛。"
        },
        {
            "标题": "题赵太常山居四绝 其一 眠云洞",
            "作者": "胡应麟",
            "内容": "叠岭层崖落照悬，桃花万朵浴飞泉。玄关尽日封云气，一任群羊化石眠。"
        },
        {
            "标题": "题李惟寅山房三十八咏 其十五 来云洞",
            "作者": "胡应麟",
            "内容": "去家十里遥，结茅在深树。白云洞口来，忽与幽人遇。"
        },
        {
            "标题": "答文父见怀之作",
            "作者": "胡应麟",
            "内容": "不见江西客，相望鬓欲丝。十年沧海梦，千里碧云思。\n寥廓南华论，飞扬左尉辞。但令龙剑合，那复问雄雌。"
        },
        {
            "标题": "王恒叔山居杂咏十首 其七 芙蓉城",
            "作者": "胡应麟",
            "内容": "层城粲朱华，彩艳照林薄。新篇露下吟，一一谢康乐。"
        },
        {
            "标题": "王恒叔山居杂咏十首 其三 莲社",
            "作者": "胡应麟",
            "内容": "西来有别传，自得碧筒趣。肯使柴桑公，攒眉独归去。"
        },
        {
            "标题": "王恒叔山居杂咏十首 其二 松浔",
            "作者": "胡应麟",
            "内容": "飞楼跨四松，杳杳拂云汉。白日广陵涛，飘萧起天半。"
        },
        {
            "标题": "王恒叔山居杂咏十首 其六 忘归石",
            "作者": "胡应麟",
            "内容": "双矶渍莓苔，赤脚此閒坐。偶逢邻叟谈，不知夕阳堕。"
        },
        {
            "标题": "王恒叔山居杂咏十首 其八 曲水濑",
            "作者": "胡应麟",
            "内容": "玉匣閟昭陵，聚讼欲成薮。千载真兰亭，复落王郎手。"
        },
        {
            "标题": "贺赵仲子擢秋官作",
            "作者": "胡应麟",
            "内容": "图书东壁正逶迤，环佩西清更陆离。六翮骤飞鹓鹭省，一毛曾占凤凰池。\n香含太乙云霞拥，漏听长杨日月迟。奕叶玄成门第远，并将经术报彤墀。"
        },
        {
            "标题": "王恒叔山居杂咏十首 其四 嘉树台",
            "作者": "胡应麟",
            "内容": "千尺摩云霄，百围蔽林莽。逍遥双树根，不作大槐想。"
        },
        {
            "标题": "王恒叔山居杂咏十首 其五 钓亭",
            "作者": "胡应麟",
            "内容": "玉璜钓姬公，羊裘钓汉祖。奇哉清静君，玄成钓万古。"
        },
        {
            "标题": "应麟自髫丱即辱大司空朱公赏识兹公将南归不胜恋恋谨再赋七言二章 其一",
            "作者": "胡应麟",
            "内容": "刊木当年夏后才，乞归优诏下蓬莱。黄河万里昆崙静，紫气双帆碣石来。\n北海琴尊初寄傲，东山杖屦暂徘徊。莫言五老云松近，斗色峥嵘照上台。"
        },
        {
            "标题": "章纳言宗理有事诸陵拉余同谒归赋七言四章 其二",
            "作者": "胡应麟",
            "内容": "百二河山望未涯，飞流环玉漱云芽。宫悬剑舄长春近，殿拥旌旗太乙遐。\n古洞藤萝时坠雪，仙源桃李乱飞霞。钧天忽听箫韶度，七日那能记暮笳。"
        },
        {
            "标题": "章纳言宗理有事诸陵拉余同谒归赋七言四章 其一",
            "作者": "胡应麟",
            "内容": "壶中何处问三山，辇路苍茫弱水环。雾拥六龙回地轴，云扶双凤出天关。\n雕梁甃玉丹台净，画栱铺金绛阙閒。五夜灵旟清跸近，萧森风雨落人间。"
        },
        {
            "标题": "应麟自髫丱即辱大司空朱公赏识兹公将南归不胜恋恋谨再赋七言二章 其二",
            "作者": "胡应麟",
            "内容": "十载讴歌扈圣君，三朝出入冠人群。华夷并切姬公望，河洛长思大禹勤。\n赐履燕台晨动色，悬车庐岳暮生云。犹怜越客干将在，拂拭寒光射斗文。"
        },
        {
            "标题": "赠幼文幼文丁氏逸季侍童也常置帐中余从诸客徂伺得之赏其丰神莹彻为赋二首 其二",
            "作者": "胡应麟",
            "内容": "秋水为神隔绛纱，何年捧剑入王家。床头梦有金茎露，庭后春生玉树花。\n才比郤郎偏有意，色同弥子更无瑕。他时倩汝汾阳宅，飞挟红绡上太霞。"
        },
        {
            "标题": "章纳言宗理有事诸陵拉余同谒归赋七言四章 其四",
            "作者": "胡应麟",
            "内容": "突兀玄宫护翠苔，金银随处现蓬莱。乾坤南北昆崙峙，日月东西泰华来。\n永夜旌旗环帝跸，清秋弦管逐仙台。鼎湖一望龙髯近，欲起轩皇驭世才。"
        },
        {
            "标题": "章纳言宗理有事诸陵拉余同谒归赋七言四章 其三",
            "作者": "胡应麟",
            "内容": "中天晴色敞玄扉，秣马平明度翠微。碧嶂巧分千鹫立，苍泉寒擘九龙飞。\n云霞散彩铺瑶阙，象纬飘光动玉旂。旧识上清童子在，应门犹著五铢衣。"
        },
        {
            "标题": "王通侯世叔以新刻诗草见贻卒业赋二首 其二",
            "作者": "胡应麟",
            "内容": "年少登坛笑伏波，飞章云锦粲明河。大挥陇右屯田疏，重制伊州出塞歌。\n谒帝华筵闻杕杜，怀人清兴入藤萝。翩翩白马燕台暮，频许荆高挟筑过。"
        },
        {
            "标题": "题陆信卿书屋二首 其二",
            "作者": "胡应麟",
            "内容": "大鹏抟九万，尺鴳翔榆枋。远近各有适，逍遥固其常。\n伊人励高躅，卜筑邻山岗。四壁罗琬琰，五车插琳琅。\n冥搜极浩渺，幽探穷微芒。栖心丈室间，寄情八表傍。\n丹霞入我牖，白云为我裳。驭风学郑圃，弃瓢怀颍阳。\n岂同渭川钓，耻为吴市藏。一区足吟啸，万卷聊徜徉。\n乐哉帷中子，岁年良可忘。"
        },
        {
            "标题": "题陆信卿书屋二首 其一",
            "作者": "胡应麟",
            "内容": "五岳岂不遐，一丘良自适。言从谷口居，永憩隆中膝。\n结搆凌层霄，飞轩控奇石。嵚岑带林峦，窈窕罗原隰。\n轻飙回座隅，明霞护檐隙。之子何逍遥，鸣琴坐幽寂。\n列岫披琅函，遥峰映缃帙。揽挈万古心，俯仰千秋迹。\n白马穷妙诠，青牛探真籍。神游羲禹庭，冥栖素王室。\n伊余麋鹿踪，羡尔烟霞癖。殷勤劳梦思，恻怆务晨夕。\n何当辞世纷，相对扪萝薜。散发翻金书，长歌抱琼笈。\n一笑尘氛空，挥手凌八极。"
        },
        {
            "标题": "闻司马张公萧公讣二首 其一",
            "作者": "胡应麟",
            "内容": "廿载甘棠爱，千秋大树名。断虹燕北路，斜日渭南营。\n部曲清笳送，官僚素旐迎。东南天半壁，谁为筑长城。"
        },
        {
            "标题": "赠傅吏部代同人",
            "作者": "胡应麟",
            "内容": "屈指兰陵校艺年，飞扬环佩入甘泉。冰壶独抱风尘际，水镜高悬日月前。\n价踊层台收骏骨，光浮深狱辨龙泉。吹嘘倘借东风力，旦夕河东上御筵。"
        },
        {
            "标题": "赠黄山人说仲二首",
            "作者": "胡应麟",
            "内容": "短发飘萧话转蓬，玄心寥廓送飞鸿。楼依庾亮窥明月，剑倚荆卿击断虹。\n古洞天台桃自发，小山淮海桂偏丛。燕然绝顶题名处，可羡班生制作雄。"
        },
        {
            "标题": "奉寿大学士洪都张公四首 其四",
            "作者": "胡应麟",
            "内容": "赤舄双瞻傍紫宸，华夷谁不羡经纶。安危一代徵王佐，侍从三朝识帝臣。\n异日才名金騕袅，当年形貌石麒麟。閒云极目匡庐畔，能忆玄亭问字人。"
        },
        {
            "标题": "赠济上张公子",
            "作者": "胡应麟",
            "内容": "飞霜匣底辘轳寒，玳瑁堂开白玉盘。豪士扶风新阀阅，儒风曲阜旧衣冠。\n当门凤尾俱成竹，后院蛾眉欲梦兰。肯许四明狂客醉，一尊河斗任阑干。"
        },
        {
            "标题": "赠黄山人说仲二首 其二",
            "作者": "胡应麟",
            "内容": "幕府翩翩旧孟嘉，居然长揖傍高牙。携将江夏波千顷，共汎山阴雪万家。\n记室雄词飞彩翰，营门高啸和清笳。荒台百尺斜阳里，惨淡黄金宿暮鸦。"
        },
        {
            "标题": "为房仲赠姬人时斋素独居一室",
            "作者": "胡应麟",
            "内容": "尽抛铅粉着袈裟，长日焚香诵法华。不学杨枝辞白傅，暂同桃叶住王家。\n台深弄玉鸾箫断，殿锁飞琼鹤驭遐。自是莲花离火宅，子猷狂兴为谁赊。"
        },
        {
            "标题": "后围棋歌再赠黄山人",
            "作者": "胡应麟",
            "内容": "隆万以来攻奕者，歙有小吕闽小蔡。黄生崛起禹穴中，倏忽时名共当代。\n丈人丱角游长安，国手何人不针芥。鲍颜二李卢及岑，次第携枰入东岱。\n中原豪杰屈指空，晚得方生最称快。方生巧思凌古今，游戏神通了无碍。\n永嘉方生并时出，名姓俱同剧堪怪。少年复有六合王，浸浸渑池欲兴代。\n黄生善战尤自负，夙昔疆场构吕蔡。方生之下三子优，叱咤登坛勇莫逮。\n有如孟德肩孙刘，鼎足三分建旗盖。棋虽小道实可观，生也精进迥不懈。\n并吞割据弘霸图，劫杀侵渔尽变态。楸枰落子大势分，先著纷纷布要害。\n吾观此道与兵合，一一为子陈梗槩。攻城略地创都邑，背水依山列营砦。\n发纵元勋首帷幄，指画奇谋洞蓍蔡。援桴击鼓事征讨，跃马横戈奋骄怠。\n湘东一目宁久长，大舜重瞳迄推戴。三千牧野行造基，百万昆阳坐奔溃。\n大军涿鹿平蚩尤，孤卒鸿门闯樊哙。混壹区夏秦有权，表里河山晋无害。\n成皋坚壁控土宇，函谷封泥距关隘。含枚定陶袭项梁，卷甲阴平走邓艾。\n七纵七擒启荒服，八战八克定边塞。岁时吴魏争长江，日夜梁唐斗夹寨。\n乘风帅众下井陉，冒雪潜师抵淮蔡。晋阳三版浸难没，即墨残都守无奈。\n阖闾贪欲甚蛇豕，勾践阴谋桀蜂虿。推锋白起劲若飞，持重廉颇老能耐。\n卢狻李密王世充，鹬蚌高欢宇文泰。东西并举骋全力，南北中分各两大。\n气盈量满隳成功，忿削贪亡示明戒。入神入圣穷幽微，为虏为王决成败。\n棋与兵合种种然，始作何人世沾溉。相传放勋教丹朱，上圣无缘发机械。\n或言战国尚雄略，馀习纵横此流派。丈人髫岁负棋癖，铮铮铁中号亡赖。\n一枰悬榻昼夜攻，寝食俱忘减腰带。回光返照念载馀，四大部洲任成坏。\n胡来遇尔重作歌，见猎浑忘喜心汰。下车搏虎众欣悦，拍手其如士林訾。\n尚忆斐旻舞剑时，道子挥毫摄千界。崔家延伯每临阵，亦藉僧超鼓豪迈。\n雄才绝艺两间值，怜汝求言日瞻拜。虚堂洒墨元气流，万壑寒风度天籁。\n君不见休仁中正蚤已没，待诏师言近谁再。仲甫四篇差足存，伯祥三路逝安在。\n由来一局尘世空，底事妻儿溺贪爱。君不见巴邛仙橘大于斗，商山四翁乐相待。\n九枰输我愿未酬，会擘龙肝了馀债。他时负局寻先生，洞壑金华乱峰外。"
        },
        {
            "标题": "挽陆文学一绝",
            "作者": "胡应麟",
            "内容": "廿载青衫阅岁华，殡宫遥映夕阳斜。春风何处山阳笛，落尽棠梨万树花。"
        },
        {
            "标题": "赠盛徵君",
            "作者": "胡应麟",
            "内容": "不学文园赋倦游，高风遥夜揽貂裘。枥傍骥尚思千里，厨下鲭长合五侯。\n桂树丛生淮海岸，桃花深发武陵丘。郁金何日延州道，玉盌相携醉莫愁。"
        },
        {
            "标题": "寄赠龙君御校文南都便道入楚省觐",
            "作者": "胡应麟",
            "内容": "湖头晴色罢参禅，又睹风流白下年。六馆才人争射策，三吴词客候谭玄。\n云拖彩服椿庭外，雾拥朱衣棘院前。莫恋长干风景丽，西泠何限木兰船。"
        },
        {
            "标题": "为盛生明元赠淑卿二首 其二",
            "作者": "胡应麟",
            "内容": "远山眉绰约，秋水睫潆洄。好觅张郎画，无烦魏帝催。"
        },
        {
            "标题": "赠王生",
            "作者": "胡应麟",
            "内容": "不假茅为杖，偏宜杏作林。五龙扶蹻远，一虎住庵深。\n古洞探瑶笈，名山弄玉琴。丹砂勾漏满，计日化黄金。"
        },
        {
            "标题": "苏君禹留集翠虚亭共赋二首 其一",
            "作者": "胡应麟",
            "内容": "一径双松里，孤亭万竹旁。高秋全障日，盛暑欲凝霜。\n箨自翻龙虎，枝从宿凤凰。画帘清绝处，浑拟坐潇湘。"
        },
        {
            "标题": "为盛生明元赠淑卿二首 其一",
            "作者": "胡应麟",
            "内容": "嘹呖莺初啭，轻盈燕欲飞。应知杜陵老，日日典春衣。"
        },
        {
            "标题": "同诸子集吴山人叔嘉馆二首 其一",
            "作者": "胡应麟",
            "内容": "一星随客住长安，折柬能开大将坛。自许含毫新赋就，谁论击筑旧盟寒。\n千门北极云中出，万寺西山雪里看。落落乾坤公等在，春明吾岂恨弹冠。"
        },
        {
            "标题": "戏赠相者吴生",
            "作者": "胡应麟",
            "内容": "痴绝平生顾虎头，只从丘壑擅风流。由来寸管千秋在，莫诧当年万里侯。"
        },
        {
            "标题": "赠杨不弃山人杨工书画篆刻风致甚高二首 其二",
            "作者": "胡应麟",
            "内容": "画史曾闻顾虎头，诗情重睹郑台州。挥毫白练霜风起，研濯红丝雾雨流。\n箧底灵文传赵璧，尊前奇气问吴钩。羊裘莫漫披燕邸，昨夜星芒动斗牛。"
        },
        {
            "标题": "曹子念岁暮过访夜同集喻邦相署中分得云字",
            "作者": "胡应麟",
            "内容": "仙槎逼岁下江濆，客馆张筵傍夜分。西北万星悬对酒，东南片月堕论文。\n鸣琴是处栖鸾翮，岸帻谁能唤鹤群。不信茂陵愁绪减，坐深庭叶渐纷纷。"
        },
        {
            "标题": "同诸子集吴山人叔嘉馆二首 其二",
            "作者": "胡应麟",
            "内容": "春光何地不徘徊，绿酒银灯别墅开。丝竹东南传胜事，冠裳西北盛词才。\n吟呼片月甘泉下，坐引群星太液来。取深杯酬令节，莫教行屐破苍苔。"
        },
        {
            "标题": "赠吴生充二首 其二",
            "作者": "胡应麟",
            "内容": "一丘伴麋鹿，抱膝良堪多。何来念同好，负笈攀藤萝。\n先生久避世，白眼横庭柯。乾坤莽寥廓，故交邈山河。\n玄亭不盈丈，愧汝常经过。矫矫侯芭生，抱饥习吟哦。\n英词烂金石，激楚停阳阿。黄鹄飞摩天，壮龄日蹉跎。\n岂无朱弦瑟，为子回沈痾。才人例百六，坎壈终如何。"
        },
        {
            "标题": "赠吴生充二首 其一",
            "作者": "胡应麟",
            "内容": "季重方七才，子华侈八面。承家得苗裔，甘守蓬藿贱。\n世途尚豪侈，裘马互矜炫。伊谁振大业，往往雠笔研。\n翛然韦布中，嗒尔罢歆艳。遁迹吴山阳，索居严陵岸。\n千秋岂不劳，乐此琴书玩。"
        },
        {
            "标题": "赠汪中丞四首 其四",
            "作者": "胡应麟",
            "内容": "三辅旌旗控月寒，九河台殿压风湍。元戎旧建征东节，上将新登镇北坛。\n列校任驱鹅鹳阵，高流容脱鵔鸃冠。悬知王粲思乡切，一赋从军为路难。"
        },
        {
            "标题": "曹子念东归同邦相携酒兰阴作",
            "作者": "胡应麟",
            "内容": "纷纷白眼又吾曹，睥睨山堂对浊醪。白昼星辰群下榻，青天云雾一挥毫。\n归途渐喜还江县，起色重因望海涛。十日平原堪此地，千峰寒月坐来高。"
        },
        {
            "标题": "同邦相携酒兰阴送曹子念入闽作",
            "作者": "胡应麟",
            "内容": "平原此日又离筵，夹坐青山对惘然。丹荔欲餐闽海上，紫兰重撷越溪前。\n船过杨仆行师地，剑访雷生作客年。为向武夷看谪籍，东归同赴大罗缘。"
        },
        {
            "标题": "寿胡隐君九秩为玉吕茂才题",
            "作者": "胡应麟",
            "内容": "杖履飘然鹳鹤群，函关灵气暮絪缊。三生夙擅荣期乐，二典新传伏氏文。\n大海亭窥秦望日，清溪船弄越来云。毋誇经术承家旧，屈指鸾章帝座闻。"
        },
        {
            "标题": "送王次公观察视学关中六首 其六",
            "作者": "胡应麟",
            "内容": "西征车骑去翩翩，夹道争迎使者贤。执宪盛推何李后，雕文重识汉秦先。\n幨帷翠逼长安柳，杖屐青携太华莲。莫以上林秋雁尽，缄题凭寄白门船。"
        },
        {
            "标题": "哭童山人子鸣二首 其一",
            "作者": "胡应麟",
            "内容": "海岳谁高蹈，丘园有独醒。下帷头自白，避俗眼长青。\n日惨延州碣，风寒郑圃灵。夜台人近远，徙倚少微星。"
        },
        {
            "标题": "送安头陀还兰阴作同少傅公四首 其二",
            "作者": "胡应麟",
            "内容": "百丈金身照绿苔，青莲璎珞护瑶台。天龙一指犹堪竖，莫诧西方大士来。"
        },
        {
            "标题": "送安头陀还兰阴作同少傅公四首 其一",
            "作者": "胡应麟",
            "内容": "野鹤孤云去路长，袈娑随处谒空王。楞伽一卷焚香坐，先到裴公绿野堂。"
        },
        {
            "标题": "送安头陀还兰阴作同少傅公四首 其三",
            "作者": "胡应麟",
            "内容": "十年湖海话禅机，归问云山旧衲衣。后夜月明金锡冷，遥空笙鹤不停飞。"
        },
        {
            "标题": "登槜李烟雨楼寄沈纯父侍郎",
            "作者": "胡应麟",
            "内容": "夹岸春波漾绿蘋，千家晴色照垂纶。独为烟雨楼中客，遥忆昆明殿里臣。\n九塞兵车閒仗钺，五陵冠盖避埋轮。应知屠狗风尘下，大有华阳击筑人。"
        },
        {
            "标题": "病卧原口长公以诗见存遂有起色赋谢四章 其三",
            "作者": "胡应麟",
            "内容": "一札长干里，悠然病目开。讵知垂烬烛，犹作复然灰。\n赵璧初还邸，燕金任筑台。朝来沧海上，咫尺见蓬莱。"
        },
        {
            "标题": "雨中董使君招同汪司马集诸天阁",
            "作者": "胡应麟",
            "内容": "树树桃花点绿苔，万山金碧挂崔嵬。筵开五马春风驻，座合双龙暮雨来。\n汉殿才名饶贾董，梁园词笔愧邹枚。无论借寇当年事，突兀黄金拥蓟台。"
        },
        {
            "标题": "折槛行送沈纯父北上",
            "作者": "胡应麟",
            "内容": "北风动地捲霜雪，沈子严装候明发。白马银鞍走燕市，天子召见黄金阙。\n忆昔丁丑年中事，呜呼已往难陈说。纲常万古忽如线，沈子旁观眦双裂。\n三年忍蔑父母爱，七尺自与妻儿诀。飞书一夜上明主，百辟苍皇胆俱慑。\n宫闱动色问忠悃，乞得残躯傍南粤。茫茫大海天欲尽，野魅山魈共生活。\n铜柱频更伏波戍，铁衣乱洒羁臣血。桄榔叶底托馀荫，豆蔻枝前赋鶗鴂。\n鬓毛五载凋欲尽，意气千钧莽难折。离骚熟读引斗酒，怒击青萍唾壶缺。\n云雾朝披博罗顶，星斗夜摸空同峡。归来笑拥绿衣女，卢橘杨梅照红颊。\n朝云已去学士还，瘴雨蛮烟护荒碣。精忠大节岂重睹，文藻风流颇颃颉。\n乾纲一振壬午岁，地辟天开走狐孽。徵书九道发燕邸，尽起龙干布朝列。\n是时沈郎奉明诏，长啸扁舟返西浙。逡巡故国拜丘垄，问寝高堂痛离阔。\n县官日夜戒行李，驿使交驰讯车辙。男儿肯作里中老，直臣更树台端节。\n同时吴赵艾与邹，騄駬飞黄并腾踏，沈郎讵得终岩穴。\n天上仙查溯河汉，腰下刀环耀明月。扬鞭再过五陵豪，击筑重招蓟门侠。\n蓟门楼殿花三千，尚记公车抱长铗。对策明光亦草草，敝履短衣行䠥"
        },
        {
            "标题": "又戏作寄汪六",
            "作者": "胡应麟",
            "内容": "漫诧莲花似六郎，须髯如戟太昂藏。若为骑鹤扬州去，十万朱提照画堂。"
        },
        {
            "标题": "题赵承旨野岸呼舟图歌",
            "作者": "胡应麟",
            "内容": "高堂飞瀑十丈寒，青山四面浮朱栏。绕砌霜枫坠红叶，恍忽城居在林樾。\n吴兴画手真杰特，人巧天工擅开辟。细看此水与此石，非画五日即十日。\n紫衣抱膝坐渡头，苍头弛担遥呼舟。清溪万顷隔孤棹，隔崦人家落斜照。\n山深树黑径险崎，石床天畔云迷离。归樵谷口冉冉入，似有柴门挂苍壁。\n标题轴尾了可寻，集贤学士孟頫临。今古令人叹三绝，惜哉二字遭鼠齧。"
        },
        {
            "标题": "薜萝馆为裕卿题",
            "作者": "胡应麟",
            "内容": "缥缈烟萝护石扉，幽轩十尺迥忘机。吟窥彩笔青云堕，坐拥瑶琴白雪飞。\n洞口经春词客兴，山阿薄暮楚臣衣。深居莫讶时人识，夜夜寒光动少微。"
        },
        {
            "标题": "汤阴王翁年百八十矣而肌肤绰约若处子且豪饮数斗不酲座间出诸名流赠章邀余继作",
            "作者": "胡应麟",
            "内容": "王仙翁，发如孤鹤颜如虹。大腹便便贮河汉，鲸吞鳌吸三千钟。\n龟纹蹙起隐胸后，玉璜炯炯横双瞳。眉毫耳毫灿霜雪，时人不识呼社公。\n步轻履坦疾于箭，周行五岳携孤筇。自言今年百八十，九朝旧事盘心胸。\n高谈弘正俨目睫，信阳北地俱儿童。大还曾受柱下老，素书亦从河上公。\n王母瑶池燕周穆，仙源几度桃花红。昆崙阆风不肯住，脱身混迹游寰中。\n朅来瓢笠武林逍，湖光山色聊从容。飘然遇我云水窟，谪仙大叫呼人龙。\n初平骑羊去不返，子岂有意仍前踪。金盆玉壶亦咫尺，翩翩奇骨宁凡庸。\n感君意气为君歌，参差两腋乘长风。却忆玉皇香案侧，丹台恍惚曾相逢。\n尘埃堕落经几劫，欲骑鲸背飞寒空。大鹏希有俨相值，遨游八极追鸿蒙。\n他时再赴易迁约，仰天大笑扶桑东。"
        },
        {
            "标题": "祝贞妇诗",
            "作者": "胡应麟",
            "内容": "结发奉君子，欢爱两不疑。如何高堂上，一旦生别离。\n惊飙荡白日，去我忽若遗。重泉逝将会，念此黄口儿。\n皎皎匪石心，柏舟以自持。绩纴度晨昏，卒岁恒抱饥。\n穗帷下重关，荆棘盈柴扉。冬半多烈风，憭慄中我肌。\n顾瞻双鸳鸯，比翼东南飞。岂无贤雄匹，再适匪所宜。\n亮为南山松，安受雪霰欺。愿当毕馀命，不愧死者知。\n我闻再叹息，三叹怀令仪。抽毫赋黄鹄，万古钦蛾眉。"
        },
        {
            "标题": "冬日同喻水部赵观察赵徐章叶郭郑六孝廉赵唐童范四文学游灵洞山房十首 其十 之二",
            "作者": "胡应麟",
            "内容": "雪浪盘空望渐低，清湘一幅似堪携。瀫纹细绾千丝润，练色平铺万杼齐。\n丹阙夜悬银是槛，绛宫晴捲玉为梯。重来莫障刘郎步，咫尺桃源记旧题。"
        },
        {
            "标题": "杂诗四首 其三",
            "作者": "胡应麟",
            "内容": "冉冉西驰日，悠悠东逝川。征夫怨长路，志士惜盛年。\n长路行当归，盛年不再还。寒暑互推移，阴阳浩无端。\n凄风起帘幕，白露中夜漙。美人坐高堂，投袂起长叹。"
        },
        {
            "标题": "挽邓太翁兼唁远游明府四首 其四",
            "作者": "胡应麟",
            "内容": "化鹤还丹嶂，骑鲸上碧虚。一竿遗蠡泽，双屐挂匡庐。\n日朗新题碣，云寒旧著书。盐车何足恨，千里属騊駼。"
        },
        {
            "标题": "拟古二十首 其十七",
            "作者": "胡应麟",
            "内容": "凛凛北风至，霜雪零前除。惜哉征人妇，岁宴恒寡娱。\n夙昔奉衾裯，矢志誓不渝。如何弃我去，悠悠长路隅。\n思君隔天末，邈如秦与越。欢爱宁复论，铅华为君绝。\n君怀如明月，妾心如冰雪。君怀有圆缺，妾心徒皎洁。"
        },
        {
            "标题": "哭李惟寅太保十二首 其六",
            "作者": "胡应麟",
            "内容": "羽扇纶巾白纻袍，声名华貊羡人豪。不知累代凌烟上，若个如椽擅彩毫。"
        },
        {
            "标题": "别李太保惟寅",
            "作者": "胡应麟",
            "内容": "一骑西风问故山，淮南丛桂正堪攀。华筵首列三千坐，大厦长依十万间。\n出塞功成辽海戍，携家秋尽洞庭湾。高牙突兀云霄上，清梦频飞玉笋班。"
        },
        {
            "标题": "哭李惟寅太保十二首 其五",
            "作者": "胡应麟",
            "内容": "露洗长空散郁蓝，无穷秋色庾楼南。胡床寂寞珠帘闭，不见征西月下谈。"
        },
        {
            "标题": "哭李惟寅太保十二首 其十一",
            "作者": "胡应麟",
            "内容": "忆共春宵禁籞东，玉鞭驰骤两花骢。六街明月天如水，谁唤词人碣石宫。"
        },
        {
            "标题": "升天行",
            "作者": "胡应麟",
            "内容": "九州非我宅，五岳不足居。乘蹻蹑浮云，周览万里馀。\n朝游昆崙顶，夕息瀛海隅。举头见三山，城阙正逶纡。\n圆峤耸巨鳌，方壶戴神鱼。西行谒王母，置酒行天厨。\n灵妃酌金液，玉女吹笙竽。燕乐未及终，飞腾起太虚。\n骖龙叩玉阙，驾凤翔灵旟。长揖问轩辕，俯身拾帝车。\n明霞为我佩，素霓为我裾。飘飘谢尘世，万岁同斯须。"
        },
        {
            "标题": "汉铙歌十八首 其十一 雉子斑",
            "作者": "胡应麟",
            "内容": "雉子斑，雉子斑，一雄一雌，抱子田野边。雄飞摩天去不还，孤雌养雏寄草间。\n养雏寄草间，乳哺一何艰。夜不遑寝，昼不及餐。毛羽既长成，五色丽且鲜。\n一鸣举世惊，一飞上冲天。回头顾视我母，六翮何阑珊。\n老病倏已至，恹恹向重渊。有子不得养，恸哭摧心肝。\n有子不得养，恸哭摧心肝。"
        },
        {
            "标题": "丘谦之招游崇善寺分得云字",
            "作者": "胡应麟",
            "内容": "竹院名香起，花台积翠分。双松寒挂雪，一榻晚生云。\n画想沧洲迹，经传白马文。平生许玄度，何事恋人群。"
        },
        {
            "标题": "忆燕中元夜与朱十六童三安二纵游长安陌上今倏十载矣山馆寂寥再逢兹夕感旧赋此",
            "作者": "胡应麟",
            "内容": "凤辇鳌山出上京，长安宫阙暮云平。千枝火树宜春苑，万炬金莲不夜城。\n艳舞娇歌游客醉，靓妆华饰丽人行。江楼此夕频搔首，饱看梅花上月明。"
        },
        {
            "标题": "秀上人自永嘉过谒乞余言绍介汪司马公将以是秋驻锡黄山白岳间赋赠",
            "作者": "胡应麟",
            "内容": "赠我新诗瀫水前，天台霞色案头悬。来徵玄晏先生序，去结青莲大士缘。\n白岳何方重示迹，黄山随地足安禅。莫言垂老才情竭，和汝犹能笔似椽。"
        },
        {
            "标题": "送吴文仲观察入贺四首 其四",
            "作者": "胡应麟",
            "内容": "椽笔翩翩赋颂裁，诞章晨捧入蓬莱。花前彩鹢飞吴甸，柳外青骊系越台。\n长乐露华金掌下，建章云气玉绳来。天颜尺五称觞地，尚记吴公第一才。"
        },
        {
            "标题": "同李惟寅何仁仲集朱汝修观梅花",
            "作者": "胡应麟",
            "内容": "一尊春兴剧，花下共传筹。艳质霜先避，清香月并流。\n诗怜群玉句，人倚仲言俦。恍入西湖道，吾家万玉楼。"
        },
        {
            "标题": "同徐文明六客集竹里馆时余太学为主人",
            "作者": "胡应麟",
            "内容": "屈指春光半，寻芳兴未穷。竹溪偕六逸，花墅挟双童。\n剧饮妨归骑，清歌落断鸿。遥看燕市月，冉冉入帘栊。"
        },
        {
            "标题": "捉搦歌四首 其一",
            "作者": "胡应麟",
            "内容": "爷娘养女儿，但教学针线。许嫁前溪郎，十五不相见。"
        },
        {
            "标题": "狄明叔新居河上所幸美人十数辈筑台榭以馆之余过戏赠此绝",
            "作者": "胡应麟",
            "内容": "秦台双凤太寥寥，铜雀徒闻大小乔。何似霓裳三十二，月中楼殿斗妖娆。"
        },
        {
            "标题": "捉搦歌四首 其三",
            "作者": "胡应麟",
            "内容": "阿母教女儿，殷勤候姑眠。女儿问阿母，若为得欢怜。"
        },
        {
            "标题": "捉搦歌四首 其四",
            "作者": "胡应麟",
            "内容": "十四嫁官人，抱衾作小妻。终朝大妇骂，眼泪洗面啼。"
        },
        {
            "标题": "捉搦歌四首 其二",
            "作者": "胡应麟",
            "内容": "采桑南陌头，田间日来往。傍人指笑侬，夫婿渐成长。"
        },
        {
            "标题": "云龙引",
            "作者": "胡应麟",
            "内容": "芒砀秋空映赭袍，龙光云气与天高。五湖何处无明月，斫竹南山坐钓鳌。"
        },
        {
            "标题": "子夜歌四首 其四",
            "作者": "胡应麟",
            "内容": "灯前骤相见，含情不敢道。乍可要郎眠，那能就郎抱。"
        },
        {
            "标题": "子夜歌四首 其三",
            "作者": "胡应麟",
            "内容": "懊恨负情侬，薄于下秋叶。持刀截乱丝，肝肠中半裂。"
        },
        {
            "标题": "子夜歌四首 其二",
            "作者": "胡应麟",
            "内容": "子度饶芳香，子都好容鬓。触目俱可怜，身今阿谁近。"
        },
        {
            "标题": "子夜歌四首 其一",
            "作者": "胡应麟",
            "内容": "开门得欢书，有鱼长尺一。不知溪头鲤，认作潭中鲫。"
        },
        {
            "标题": "西山绝顶纵目诵供奉呼吸通帝座及拾遗焉能辩皇州二语临风咽桑落十数觥沈醉憩大磐石上昏黑乃下",
            "作者": "胡应麟",
            "内容": "燕山八万仞，楼台夹层嶂。缅怀穷绝颠，揽此大千状。\n时维九月暮，决策浣尘况。蹇驴华严宿，凌晨策孤杖。\n扪萝翠微半，亭午思挟纩。石门排空入，猿鸟捷下上。\n两岸夹霜枫，烨若锦步障。凭高宇宙隔，陟险身世忘。\n叠磴何岧峣，遥峰渐超旷。披襟豁云雾，把袂狎星象。\n皇都但一气，帝座屹相向。九点分齐州，一一罗眺望。\n颓然步空虚，嗒尔齐得丧。吾将御风游，乘化入无量。"
        },
        {
            "标题": "灵鹫峰怀童子鸣二首 其二",
            "作者": "胡应麟",
            "内容": "翠拥千林路不分，夕阳回首一钟闻。天南词客留题处，惆怅西岩满寺云。"
        },
        {
            "标题": "独酌逍遥馆醉中拈笔漫书五绝 其一",
            "作者": "胡应麟",
            "内容": "薄俗难共居，红颜不长好。吾将跨大鹏，神游八极表。"
        },
        {
            "标题": "灵鹫峰怀童子鸣二首 其一",
            "作者": "胡应麟",
            "内容": "行尽天台三十峰，春烟重叠锁芙蓉。孤云不作还家梦，卧听僧堂雨后钟。"
        },
        {
            "标题": "独酌逍遥馆醉中拈笔漫书五绝 其二",
            "作者": "胡应麟",
            "内容": "振衣望天汉，六翮来长风。翩翩佳公子，胡为浊世中。"
        },
        {
            "标题": "独酌逍遥馆醉中拈笔漫书五绝 其四",
            "作者": "胡应麟",
            "内容": "长笑山中醪，千日誇酩酊。安得游华胥，万劫时一醒。"
        },
        {
            "标题": "题李惟寅山房三十八咏 其十四 凝秀轩",
            "作者": "胡应麟",
            "内容": "轩窗洞然开，正对西山碧。十日忘朝餐，饱此莲花色。"
        },
        {
            "标题": "独酌逍遥馆醉中拈笔漫书五绝 其三",
            "作者": "胡应麟",
            "内容": "仰面看屋梁，著书阅千古。谁为扬子云，作计徒自苦。"
        },
        {
            "标题": "独酌逍遥馆醉中拈笔漫书五绝 其五",
            "作者": "胡应麟",
            "内容": "巢由抱箕颍，尧舜开虞唐。何须论得失，臧谷俱亡羊。"
        }
    ],
    "对话内容": [
        {
            "Dialogue": "{\n    角色名:滕伯轮 \n    动作:(微微点头，目光炯炯)\n    讲话:胡先生，今日一见，愚以为您的才华乃是当世之绝艳。文人之道，岂止于诗词之美，更在于如何以文辞撼动人心，治国安民。您可曾思虑过，如何将文采与治道结合，造福于百姓？\n}\n{\n    角色名:胡应麟 \n    动作:(轻叹一声，微微颔首)\n    讲话:滕先生所言极是，文以载道，诗以教人，然则我常思，文人之责，不仅在于笔墨之下，更在于心中之志。古人云：“兴亡之道，所系于人心。”欲治国安民，必先得人心，方能振兴天下。无论文采如何，若不能为民所用，岂不是白白浪费一腔热忱？我愿以文为翼，助力于大明之兴盛，虽微薄之力，然心中所愿，实不敢忘。\n}"
        },
        {
            "Dialogue": "{\n    角色名:王干章 \n    动作:(笑着拈花，眼中闪烁)\n    讲话:胡兄，君子之交淡如水，然今日山水相伴，岂不应赋诗共吟？听闻“少室山人”乃是您之别号，是否暗示了您对隐逸生活的向往？于这喧嚣世俗之中，何以得此清幽之境？\n}\n{\n    角色名:胡应麟 \n    动作:(抬头望天，神情悠远)\n    讲话:王兄所言，正是我心中所想。然则隐逸之志，虽美，然世事繁华，岂能轻言放弃？诗词之美，亦需在尘世中寻得，方能体味其深意。以诗为舟，我愿游于山水之间，吟咏四时，感悟自然之灵动，虽身处世俗，然心可自得其乐。今朝共赏此景，吾心已然欢喜，且以诗为媒，抒我心中之情。\n}"
        },
        {
            "Dialogue": "{\n    角色名:王世贞 \n    动作:(轻轻叩门，面带微笑)\n    讲话:胡先生，近日可好？人间万象，或忧或喜，皆可入诗。您可否与我分享，近来所作之文，怎能不让我这远方友人一同品味？\n}\n{\n    角色名:胡应麟 \n    动作:(端坐书桌前，手握笔杆)\n    讲话:王兄，幸得您来此，我正欲致信于您，言及文人之交，乃是我心头所系。近来我所作之文，皆浮现于心，需用笔墨细细描绘。文人之间，既是交游，亦是互相砥砺，言语间可激荡出新的思想。若无朋友之见，岂能得见自我之不足？我愿意倾听您的见解，共同进退，追求那文学之巅。愿以书信之道，续我与您之间的情谊。\n}"
        },
        {
            "Dialogue": "{\n    角色名:百姓甲 \n    动作:(低头沉思，神情忧虑)\n    讲话:胡先生，听闻您乃文人，常为百姓所忧，然我等在此生活艰难，田地荒废，家中无粮，实在难以为继，您可有良策？\n}\n{\n    角色名:胡应麟 \n    动作:(缓缓摇头，语气沉重)\n    讲话:百姓之苦，乃我心中之痛。虽我文人无权无势，然我愿以笔为刀，书写民生疾苦，借以引起朝廷之重视。古人云：“民为邦本”，若无安居乐业之地，何谈兴国治家？我将致信于能者，诉说尔等所遭之苦，希望能为你们争取一线生机。愿君等在此艰难时日中，勿失信心，待时而行，或可迎来转机。\n}"
        },
        {
            "Dialogue": "{\n    角色名:学子甲 \n    动作:(聚精会神，目光闪烁)\n    讲话:胡先生，您所讲之书中思想，真是让我受益匪浅，若可请您教我一二，如何撰写诗文，方能入您之境界？\n}\n{\n    角色名:胡应麟 \n    动作:(微微一笑，语气亲切)\n    讲话:学子，诗文之道，乃是修身齐家的重要一环。然则欲成大器，需先明理，了解古今之文，体会其意。尔可从古人之诗中汲取灵感，读其字句，思其所传达之情感，方能有所得。又当多加练习，细细推敲，逐字逐句，常以心中所感为根，细致描绘，才可成其篇章。若有疑问，尽可来问我，愿为你解惑，共同探讨这诗文之美。\n}"
        },
        {
            "Dialogue": "{\n    角色名:汪道昆 \n    动作:(信纸轻轻翻动，神情期待)\n    讲话:胡先生，近来听闻您在文坛上声名日盛，愚以为，您应当常与我书信往来，方可互通有无，增进友谊。\n}\n{\n    角色名:胡应麟 \n    动作:(握笔沉思，眉头微皱)\n    讲话:汪兄，文人之间的友谊，固然不可或缺，然我常感生活琐事繁杂，难以抽身。然则，收到兄之来信，心中顿觉温暖，仿佛又回到了那几度欢聚的时光。友谊之于我，实乃如同甘露，滋润心田。我亦愿与你分享我所作之文，探讨彼此的创作，愿我俩之交，如这信纸之上的字句，永不褪色，长存于心。\n}"
        },
        {
            "Dialogue": "{\n    角色名:胡僖 \n    动作:(拄杖而立，神态慈祥)\n    讲话:应麟，家族之历史与文化传承，乃是家世之根本，汝可曾思虑，如何将我家之荣光延续下去？\n}\n{\n    角色名:胡应麟 \n    动作:(眉头微皱，神情坚定)\n    讲话:父亲所言极是，家族之根基，岂可轻言忘却？然我以为，文学乃是延续家族精神之良法。以文为媒，表达我对家族的敬仰与责任，方能将其精神传承下去。未来我必将以诗文为载体，撰写家族之史，弘扬我家之文化，愿以此为家族增光添彩，不负先辈之教诲与期望。\n}"
        },
        {
            "Dialogue": "{\n    角色名:朱衡 \n    动作:(微微一笑，目光灼灼)\n    讲话:胡先生，您为我作的墓志铭，字字句句皆显深情，实令我感动不已。请问，您在创作之际，心中所系为何？\n}\n{\n    角色名:胡应麟 \n    动作:(轻叹，目光柔和)\n    讲话:朱兄，作墓志铭者，非徒为铭刻于石，更为铭刻于心。每一字每一句，皆是我对您生平的回顾与感怀。与君之交，虽短暂，然情谊深厚，吾愿以此铭记，期望后世之人能知晓您之德行与贡献。写作之时，心中所念，乃是对友之怀念与敬仰，愿此铭文能传递我对友谊的珍视，亦愿能为后世所铭记。\n}"
        },
        {
            "Dialogue": "{\n    角色名:欧大任 \n    动作:(捧信而立，神态严肃)\n    讲话:胡先生，您近日所作之文，岂能不与我共赏？我深感文学之道，若无朋友之见，必难得其真谛。\n}\n{\n    角色名:胡应麟 \n    动作:(点头示意，目光坚定)\n    讲话:欧兄之言，恰如其分。文学乃是思想之流，友谊则是其源泉。吾常思，人与人之间的交流，正是推动思想进步的重要力量。若无朋友之见，岂能深入其境？我愿与您共探文学与历史的关系，相互激荡出新的思想火花。愿以此书信，续我与您之间的深厚情谊，共同追求那文艺之巅。\n}"
        },
        {
            "Dialogue": "{\n    角色名:赵志臯 \n    动作:(轻声吟诵，神情陶醉)\n    讲话:胡兄，山林之间，清风徐来，令人心旷神怡。若不吟诗作对，岂不辜负此良辰美景？\n}\n{\n    角色名:胡应麟 \n    动作:(微微颔首，神情悠远)\n    讲话:赵兄所言极是，山水之间，诗意盎然，然我心中却有一丝思念。愿以此为契机，为友作祭文，寄托我对您之怀念与敬仰。诗词之中，或可寻得那份情感，虽身在此地，心却与友共鸣。愿我们的友谊，如这青山绿水，历久弥新，永不消逝。"
        }
    ]
}