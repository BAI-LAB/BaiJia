{
    "基本信息": {
        "姓名": "周紫芝",
        "性别": "男",
        "出生年份": "未详",
        "死亡年份": "未详",
        "享年": "未详",
        "朝代": "宋",
        "家庭区分": "未详"
    },
    "亲属关系": [
        "周紫芝的父是周F"
    ],
    "其他关系": [
        "周紫芝为王安中所著书作序",
        "周紫芝为王安中所著书作序",
        "周紫芝为赵构所著书作序",
        "周紫芝为王相如所著书作序",
        "周紫芝为王相如所著书作序",
        "周紫芝为刘泾所著书作序",
        "周紫芝书序由唐文若所作",
        "周紫芝书序由陈天麟所作",
        "周紫芝为钱燮作墓志铭",
        "周紫芝为章元任作墓志铭",
        "周紫芝为章元任作墓志铭",
        "周紫芝为方懋德作墓志铭",
        "周紫芝为方懋德作墓志铭",
        "周紫芝为章夏作墓志铭",
        "周紫芝为章夏作墓志铭",
        "周紫芝为冯元补作墓志铭",
        "周紫芝书跋由陈造所作",
        "周紫芝书跋由方回所作",
        "周紫芝为晁补之所著书作跋",
        "周紫芝为张舜民所著书作跋",
        "周紫芝为窦禹钧所著书作跋",
        "周紫芝为梅尧臣所著书作跋",
        "周紫芝为黄庭坚所著书作跋",
        "周紫芝为陈瓘所著书作跋",
        "周紫芝为范仲淹所著书作跋",
        "周紫芝为窦偁所著书作跋",
        "周紫芝为洪刍所著书作跋",
        "周紫芝为洪刍所著书作跋",
        "周紫芝为吕本中所著书作跋",
        "周紫芝为韩驹所著书作跋",
        "周紫芝为王庭珪所著书作跋",
        "周紫芝为王庭珪所著书作跋",
        "周紫芝为张耒所著书作跋",
        "周紫芝为张耒所著书作跋",
        "周紫芝为李廌所著书作跋",
        "周紫芝为张贲所著书作跋",
        "周紫芝诗社成员的对象是雷飞卿",
        "周紫芝诗社成员的对象是张元明",
        "周紫芝诗社成员的对象是罗仲",
        "周紫芝为李公麟之书、画作跋",
        "周紫芝为王相如作临别赠言(送别诗、序)",
        "周紫芝为王相如作临别赠言(送别诗、序)",
        "周紫芝为詹友端作临别赠言(送别诗、序)",
        "周紫芝为李光作佛寺记",
        "周紫芝为司马光作画赞(画像记)",
        "周紫芝为苏轼作画赞(画像记)",
        "周紫芝为尹焞作画赞(画像记)",
        "周紫芝为李公麟作画赞(画像记)",
        "周紫芝为李公麟作画赞(画像记)",
        "周紫芝为苏庠作画赞(画像记)",
        "周紫芝致书李之仪",
        "周紫芝致书翟汝文",
        "周紫芝赠诗、文的对象是释宗演",
        "周紫芝题晁补之的书帖",
        "周紫芝题吕本中的书帖",
        "周紫芝为席益之建筑物题咏、记、命名",
        "周紫芝为席益之建筑物题咏、记、命名",
        "周紫芝评论欧阳修之著作",
        "周紫芝评论苏轼之著作",
        "周紫芝著作被方回评论"
    ],
    "入仕信息": [
        {
            "入仕方式": "科举: 进士(笼统)",
            "入仕年份": "1142",
            "入仕年龄": "未详"
        }
    ],
    "别名信息": [
        {
            "别名": "少隐",
            "别名类型": "字"
        },
        {
            "别名": "竹坡居士",
            "别名类型": "室名、别号"
        }
    ],
    "任职信息": [
        {
            "官职": "知某军事",
            "起始年份": "1157",
            "结束年份": "1160",
            "任职方式": "正授",
            "任职地点": "兴国军"
        },
        {
            "官职": "知某军事",
            "起始年份": "1157",
            "结束年份": "1160",
            "任职方式": "正授",
            "任职地点": "兴国军"
        },
        {
            "官职": "右宣教郎",
            "起始年份": "1151",
            "结束年份": "未详",
            "任职方式": "正授",
            "任职地点": "[未详]"
        },
        {
            "官职": "尚书省右司员外郎",
            "起始年份": "未详",
            "结束年份": "未详",
            "任职方式": "正授",
            "任职地点": "[未详]"
        },
        {
            "官职": "实录院检讨官",
            "起始年份": "1151",
            "结束年份": "1153",
            "任职方式": "正授",
            "任职地点": "[未详]"
        }
    ],
    "地理信息": [
        {
            "地名": "宣城",
            "地址类型": "籍贯(基本地址)",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "竹坡老人诗话",
            "著述年份": "1172",
            "著述角色": "未详"
        },
        {
            "著述名称": "诗谳",
            "著述年份": "1172",
            "著述角色": "未详"
        },
        {
            "著述名称": "太仓稊米集",
            "著述年份": "1172",
            "著述角色": "未详"
        },
        {
            "著述名称": "竹坡老人词",
            "著述年份": "1142",
            "著述角色": "未详"
        },
        {
            "著述名称": "毛诗解义",
            "著述年份": "未详",
            "著述角色": "未详"
        },
        {
            "著述名称": "竹坡诗话",
            "著述年份": "未详",
            "著述角色": "未详"
        }
    ],
    "社会区分": [
        "[为官者：文]"
    ],
    "机构情况": [],
    "经历事件信息": [],
    "财富情况": [],
    "个人简介": [
        "周紫芝（1082-1155），南宋文学家。字少隐，号竹坡居士，宣城（今安徽宣州市）人。绍兴进士。高宗绍兴十五年，为礼、兵部架阁文字。高宗绍兴十七年（1147）为右迪功郎敕令所删定官。历任枢密院编修官、右司员外郎。绍兴二十一年（1151）出知兴国军（治今湖北阳新），后退隐庐山。交游的人物主要有李之仪、吕好问吕本中父子、葛立方以及秦桧等，曾向秦桧父子献谀诗。约卒于绍兴末年。著有《太仓稊米集》、《竹坡诗话》、《竹坡词》。有子周畴。 ► 周紫芝的诗文(1005篇)"
    ],
    "诗词文章内容": [
        {
            "标题": "踏莎行·情似游丝",
            "作者": "周紫芝",
            "内容": "情似游丝，人如飞絮。泪珠阁定空相觑。一溪烟柳万丝垂，无因系得兰舟住。 雁过斜阳，草迷烟渚。如今已是愁无数。明朝且做莫思量，如何过得今宵去。"
        },
        {
            "标题": "鹧鸪天·一点残红欲尽时",
            "作者": "周紫芝",
            "内容": "一点残红欲尽时。乍凉秋气满屏帏。梧桐叶上三更雨，叶叶声声是别离。 调宝瑟，拨金猊。那时同唱鹧鸪词。如今风雨西楼夜，不听清歌也泪垂。"
        },
        {
            "标题": "临江仙·送光州曾使君",
            "作者": "周紫芝",
            "内容": "记得武陵相见日，六年往事堪惊。回头双鬓已星星。谁知江上酒，还与故人倾。铁马红旗寒日暮，使君犹寄边城。只愁飞诏下青冥。不应霜塞晚，横槊看诗成。"
        },
        {
            "标题": "卜算子·席上送王彦猷",
            "作者": "周紫芝",
            "内容": "江北上归舟，再见江南岸。江北江南几度秋，梦里朱颜换。人是岭头云，聚散天谁管。君似孤云何处归，我似离群雁。"
        },
        {
            "标题": "醉落魄·江天云薄",
            "作者": "周紫芝",
            "内容": "江天云薄，江头雪似杨花落。寒灯不管人离索。照得人来，真个睡不著。归期已负梅花约，又还春动空飘泊。晓寒谁看伊梳掠。雪满西楼，人阑干角。"
        },
        {
            "标题": "苏幕遮",
            "作者": "周紫芝",
            "内容": "老相邀，山作伴。千里西来，始识庐山面。爱酒杨雄浑不管。天与邻翁，来慰穷愁眼。\n\n似惊鸿，吹又散。画舸横江，望断江南岸。地角天涯无近远。一阕清歌，且放梨花满。"
        },
        {
            "标题": "江城子",
            "作者": "周紫芝",
            "内容": "夕阳低尽柳如烟。淡平川。断肠天。今夜十分，霜月更娟娟。怎得人如天上月，虽暂缺，有时圆。\n\n断云飞雨又经年。思凄然。泪涓涓。且做如今，要见也无缘。因甚江头来处雁，飞不到，小楼边。"
        },
        {
            "标题": "鹧鸪天",
            "作者": "周紫芝",
            "内容": "花褪残红绿满枝。嫩寒犹透薄罗衣。池塘雨细双鸳睡，杨柳风轻小燕飞。\n\n人别后，酒醒时。午窗残梦子规啼。尊前心事人谁问，花底闲愁春又归。"
        },
        {
            "标题": "一剪梅（送杨师醇赴官）",
            "作者": "周紫芝",
            "内容": "无限江山无限愁。两岸斜阳，人上扁舟。阑干吹浪不多时，酒在离尊，情满沧洲。\n\n早是霜华两鬓秋。目送飞鸿，那更难留。问君尺素几时来，莫道长江，不解西流。"
        },
        {
            "标题": "点绛唇（内子生日）",
            "作者": "周紫芝",
            "内容": "人道长生，算来世上何曾有。玉尊长倒。早是人间少。\n\n四十年来，历尽闲烦恼。如今老。大家开口。赢得花前笑。"
        },
        {
            "标题": "感皇恩（除夜作）",
            "作者": "周紫芝",
            "内容": "玉箸点椒花，年华又杪。绛蜡烧残暗催晓。小窗醒处，梦断月斜江悄。故山春欲动，归程杳。\n\n天意不放，人生长少。富贵应须致身早。此宵长愿，赢取一尊娱老。假饶真百岁，能多少。"
        },
        {
            "标题": "踏莎行",
            "作者": "周紫芝",
            "内容": "燕子归来，梅花又落。缃桃雨后燕支薄。眼前先自许多愁，斜阳更在春池阁。\n\n梦里新欢，年时旧约。日长院静空帘幕。几回猛待不思量，抬头又是思量著。"
        },
        {
            "标题": "渔父词",
            "作者": "周紫芝",
            "内容": "六首（叔共名竦）\n\n好个神仙张志和。平生只是一渔蓑。和月醉，棹船歌。乐在江湖可奈何。"
        },
        {
            "标题": "江城子·夕阳低尽柳如烟",
            "作者": "周紫芝",
            "内容": "夕阳低尽柳如烟。淡平川。断肠天。今夜十分，霜月更娟娟。怎得人如天上月，虽暂缺，有时圆。断云飞雨又经年。思凄然。泪涓涓。且做如今，要见也无缘。因甚江头来处雁，飞不到，小楼边。"
        },
        {
            "标题": "采桑子（将离武林）",
            "作者": "周紫芝",
            "内容": "云踪老去浑无定，飘泊寒空。又被东风。吹过江南第几峰。\n\n长安市上看花眼，不到衰翁。好趁归鸿。家在西岩碧桂丛。"
        },
        {
            "标题": "江城子",
            "作者": "周紫芝",
            "内容": "碧梧和露滴清秋。小庭幽。翠烟流。羞带一襟，明月上危楼。苦恨秋江风与月，偏管断，这些愁。\n\n此情空道两绸缪。信悠悠。几时休。到得如今，刬地见无由。拟待不能思想得，无限事，在心头。"
        },
        {
            "标题": "蓦山溪",
            "作者": "周紫芝",
            "内容": "月眉星眼，阆苑真仙侣。娇小正笄年，每当筵、愁歌怕舞。水亭烟树，春去已无踪，桃源路。知何处。往事如风絮。\n\n如今闻道，误剪香云缕，闲系小乌纱，更无心、浅匀深注。三山路杳，终不是人间，知谁与。吹箫女。共驾青鸾去。"
        },
        {
            "标题": "踏莎行（谢人寄梅花）",
            "作者": "周紫芝",
            "内容": "鹊报寒枝，鱼传尺素。晴香暗与风微度。故人还寄陇头梅，凭谁为作梅花赋。\n\n柳外朱桥，竹边深坞。何时却向君家去。便须倩月与徘徊，无人留得花常住。"
        },
        {
            "标题": "宴桃源（与孙祖恭求蘼酴）",
            "作者": "周紫芝",
            "内容": "旧日荼酴时候。酒涴粉香襟袖。老去惜春心，试问孙郎知否。花瘦。花瘦。剪取一枝重嗅。"
        },
        {
            "标题": "甲子春日二首 其一",
            "作者": "周紫芝",
            "内容": "燕来不拟著帘遮，要听双飞语日斜。芳草满庭人不扫，东风吹尽石楠花。"
        },
        {
            "标题": "春晚绝句二首 其二",
            "作者": "周紫芝",
            "内容": "鸟声时向静中闻，尽日阴晴漫不分。庭下落花如落絮，眼前春思似春云。"
        },
        {
            "标题": "感皇恩",
            "作者": "周紫芝",
            "内容": "残月挂征鞍，路长山绕。独拥寒貂犯霜晓。水边林下，孤负此生多少。星星空满鬓，因谁有。\n\n不如办个，短蓑长钓。唤取轻鸥伴人老。思量也胜，看人眉头眼脑。世间浑是梦，何时了。"
        },
        {
            "标题": "睡馀飞絮满庭有感而作是诗",
            "作者": "周紫芝",
            "内容": "春水绿波南浦路，两岸谁栽杨柳树。含桃熟尽未闻莺，荷叶生时已飞絮。\n絮将春去不可回，人伴云闲更须住。我亦随君似落花，欲趁春风到何处。"
        },
        {
            "标题": "武林逢邵文伯",
            "作者": "周紫芝",
            "内容": "念昔与君游，相过江水傍。翩翩俱少年，满镜青丝长。\n别来二十载，四海一战场。物色到朋旧，十客八九亡。\n今年好时节，匹马不犯疆。将军锁金甲，万玉朝明堂。\n长安人海中，衮衮逢此郎。惊视久乃识，两帽俱垂霜。\n抚事念晼晚，含凄各酸伤。便当呼醽醁，暖热浇中肠。\n我笑谓君言，语离且勿忙。人生如水凫，相值不可常。\n况此秋物佳，草木交青黄。与君着只屐，尚可相扶将。\n愿言迟明发，历井升南冈。"
        },
        {
            "标题": "好事近（海棠）",
            "作者": "周紫芝",
            "内容": "春似酒杯浓，醉得海棠无力。谁染玉肌丰脸，做燕支颜色。\n\n送春风雨最无情，吹残也堪惜。何似且留花住，唤小鬟催拍。"
        },
        {
            "标题": "鹧鸪天",
            "作者": "周紫芝",
            "内容": "终日看山不厌山。寻思百计不如闲。何时得到重阳日，醉把茱萸仔细看。\n\n欹醉帽，倚雕阑。偶然携酒却成欢。篱边黄菊关心事，触误愁人到酒边。"
        },
        {
            "标题": "潇湘夜雨",
            "作者": "周紫芝",
            "内容": "晓色凝暾，霜痕犹浅，九天春意将回。隔年花信，先已到江梅。沈水烟浓如雾，金波满、红袖双垂。仙翁醉，问春何处，春在玉东西。\n\n瑶台。人不老，还从东壁，来步天墀。且细看八砖，花影迟迟。会见朱颜绿鬓，家长近、咫尺天威。君知否，天教雨露，常满岁寒枝。"
        },
        {
            "标题": "驼山秋晚二首 其二",
            "作者": "周紫芝",
            "内容": "溪边茅屋知谁家，门前水落溪露沙。枯藤绕屋挂秋实，黑如点漆红丹砂。\n蜀葵花空已收子，鸡冠树高犹有花。客来倚杖主人出，屋头日暖听蜂衙。"
        },
        {
            "标题": "竞渡曲",
            "作者": "周紫芝",
            "内容": "江风猎猎吹红旗，舟人结束誇水嬉。短衣青帽锦半臂，横波鼓鬣飞鲸鲵。\n江潮漫漫江水阔，浪花击碎千堆雪。画桡擘水挽不回，白羽离弦箭初脱。\n岿来醉作踏浪歌，应笑吴儿拜浪婆。朱楼相映绿阴里，两岸人家欢乐多。\n饭筒角黍缠五綵，楚俗至今犹未改。日暮空歌何在斯，不见三闾憔悴时。"
        },
        {
            "标题": "感皇恩（竹坡老人步上南冈，得堂基于孤峰绝顶间，喜甚，戏作长短句）",
            "作者": "周紫芝",
            "内容": "无事小神仙，世人谁会。著甚来由自萦系。人生须是，做些闲中活计。百年能几许，无多子。\n\n近日谢天，与片闲田地。作个茅堂待打睡。酒儿熟也，赢取山中一醉。人间如意事，只此是。"
        },
        {
            "标题": "蜡梅大有生意",
            "作者": "周紫芝",
            "内容": "幽芳念初分，厚地冻始裂。耐寒怜孤根，忍苦度尺雪。\n谁持万金良，起死医寸蘖。伶俜初回姿，荏苒似看叶。\n灌木犹未成，已与凡草别。平生冰玉交，胜韵颇奇绝。\n微风折轻黄，香雾湿寒月。棐几著冰壶，馀芬散清樾。\n只今满眼花，想像疑可折。感君分似意，老味倍欣悦。\n添我小窗春，芳意未衰歇。盛德不可忘，封殖宁敢阙。"
        },
        {
            "标题": "鹧鸪天（七夕）",
            "作者": "周紫芝",
            "内容": "乌鹊桥边河汉流。洗车微雨湿清秋。相逢不似长相忆，一度相逢一度愁。\n\n云却静，月垂钩。金针穿得喜回头。只应人倚阑干处，便似天孙梳洗楼。"
        },
        {
            "标题": "西斋金凤花开百馀日相继不绝难其能久而惜群芳之不留也",
            "作者": "周紫芝",
            "内容": "昨日晴天花满树，今日风前已飞絮。闲花可是天与红，着意东风吹不去。\n偶然乘此花树空，遂揽春晖学飞翥。人间此鸟久不出，拟欲高翔入鹓鹭。\n凌傲风光不自羞，狼藉空庭复谁觑。自应敛衽避芳尘，一笑非关迫迟暮。\n可怜开谢百日中，浪遣花神费调护。岭梅何事挽不留，零落风枝怨寒冱。"
        },
        {
            "标题": "蜡梅六言三首 其二",
            "作者": "周紫芝",
            "内容": "云佩风侵玉冷，仙裳雾卷罗黄。家在蕊珠宫里，衣薰鹊尾炉香。"
        },
        {
            "标题": "次韵庭藻追记去岁与余游西湖舟中闻火而归",
            "作者": "周紫芝",
            "内容": "漫郎移舟入小回，醉著幅巾歌落梅。老夫但倚紫藤杖，袖手耻看黄金罍。\n忽漫相逢遽如许，醉后高谈俱楚楚。百尺君卧元龙楼，醇酎我羞公瑾语。\n从来悲乐难预期，人生快意能几时。红光属汉势未已，短艇掠水归嫌迟。\n只今俱是京尘客，君居巷南我巷北。天寒饥饿不出门，遣骑时来问消息。\n江边久客知何为，白头拾遗徒步归。"
        },
        {
            "标题": "蜡梅六言三首 其一",
            "作者": "周紫芝",
            "内容": "剪蜡枝横陇月，酿花蜜满蜂房。谁遣凌寒枝上，中含百和花香。"
        },
        {
            "标题": "渔家傲 其五 夜饮木芙蓉下",
            "作者": "周紫芝",
            "内容": "月黑天寒花欲睡。移灯影落清尊里。唤醒妖红明晚翠。\n如有意。嫣然一笑知谁会。"
        },
        {
            "标题": "蜡梅六言三首 其三",
            "作者": "周紫芝",
            "内容": "桃花占上林簿，兰芷擅离骚经。欲吊花中遗逸，聊寻世外林坰。"
        },
        {
            "标题": "水龙吟（题梦云轩）",
            "作者": "周紫芝",
            "内容": "楚山千叠浮空，楚云只在巫山住。鸾飞凤舞，当时空记，梦中奇语。晓日曈日龙，夕阳零乱，袅红萦素。问如今依旧，霏霏冉冉，知他为、谁朝暮。\n\n玉佩烟鬟飞动，炯星眸、人间相遇。嫣然一笑，阳城下蔡，尽成惊顾。蕙帐春浓，兰衾日暖，未成行雨。但丁宁莫似，阳台梦断，又随风去。"
        },
        {
            "标题": "次韵同舍四月十日迎驾二首 其一",
            "作者": "周紫芝",
            "内容": "日来金阙丽苍龙，风入宫墙展鹿葱。夹道焚香迎步辇，两班鸣玉从群公。"
        },
        {
            "标题": "晚游戒珠寺寺王逸少旧宅寺僧秉烛观王右军画像出访鹅墨二池归已三更",
            "作者": "周紫芝",
            "内容": "悠悠倦徂征，忽忽厌羁旅。出门复风埃，况乃迫繁暑。\n兹游惬初心，突兀见精宇。高人昔所庐，树木亦奇古。\n微风入冠裳，林影散廊庑。僧窗静无尘，灯火照眉宇。\n阅此坦腹姿，须发稀可数。乐死固不虚，颜色如处女。\n平池渺清深，淅沥过新雨。谁言临池工，至技本天与。\n鹅群久已空，团扇复何许。兴尽且当归，夜半月方吐。"
        },
        {
            "标题": "壬午秋日观桥",
            "作者": "周紫芝",
            "内容": "人言秋日短，无事日更长。篱落既补治，稼穑已涤场。\n薄暮有微兴，悠然步东冈。东冈枣与梨，累累半青黄。\n幽菊虽未吐，已含风露香。风物良可喜，客来有杯觞。\n但使常如此，贫贱亦何伤。"
        },
        {
            "标题": "雨中读韩致光诗偶池上鹿葱盛开因效其体 其一",
            "作者": "周紫芝",
            "内容": "曲栏干外水平阶，池上朱扉绕翠苔。燕子飞来人不到，鹿葱花在雨中开。"
        },
        {
            "标题": "拟客从远方来",
            "作者": "周紫芝",
            "内容": "客从远方来，遗我故人书。故人久别离，一别万里馀。\n相望不相见，各在天一隅。感君慇勤意，字字如明珠。\n上陈昔欢乐，次问今何如。昔别俱少年，老大今苍须。\n良时不我与，岁月空踌躇。馀生如梦寐，尺素徒卷舒。\n为我谢故人，远致双鲤鱼。恨无木瓜篇，报君以琼琚。"
        },
        {
            "标题": "五禽言 其一 婆饼焦",
            "作者": "周紫芝",
            "内容": "云穰穰，麦穗黄，婆饼欲焦新麦香。今年麦熟不敢尝，斗量车载倾囷仓，化作三军马上粮。"
        },
        {
            "标题": "雨中读韩致光诗偶池上鹿葱盛开因效其体 其二",
            "作者": "周紫芝",
            "内容": "雕尽朱颜白尽头，种花本为欲忘忧。谁知花上风和雨，添得周郎一段愁。"
        },
        {
            "标题": "木芙蓉歌",
            "作者": "周紫芝",
            "内容": "吴江十月霜华浅，秋空无云霜日暖。芭蕉树暗帘幕垂，木芙蓉开红婉婉。\n银床露重梧叶飞，金钱扫地秋兰萎。无人自对秋风笑，黄菊葵花不同调。\n慢绿妖红解醉人，徐娘未老秋娘少。少年时节欢乐多，红莲影落秋江波。\n若耶女儿白如玉，夜半采莲闻棹歌。惊风吹浪鸳鸯起，回头日月飞梭里。\n对花不饮今蹉跎，泪湿秋风当奈何。"
        },
        {
            "标题": "蜡梅一首",
            "作者": "周紫芝",
            "内容": "彼美青楼倡，颜色岂不好。春风桃李花，过雨堪一扫。\n粲粲星冠女，云宫在三岛。雾帔卷黄罗，披风出云表。\n焚香礼夜坛，香雾生杳渺。恨无脂粉颜，千金聘袅袅。\n刘郎竟不来，含嚬弄清晓。谁怜傲霜枝，照眼自明瞭。\n永怀蕊宫姿，微黄淡飞标。清蟾耿寒枝，与月自相恼。\n真赏久未逢，残英惜空老。"
        },
        {
            "标题": "种萱",
            "作者": "周紫芝",
            "内容": "万事全归两鬓霜，新愁尽属少年场。如今乞得忘忧草，已自无忧可得忘。"
        },
        {
            "标题": "乞蜡梅 其一",
            "作者": "周紫芝",
            "内容": "老翁真是可怜人，却觅花医病眼昏。乞取疏枝更疏蕊，莫论桃叶又桃根。"
        },
        {
            "标题": "几圣以三诗寄蜡梅栽次韵 其二",
            "作者": "周紫芝",
            "内容": "酿蜜成花此似难，移根深恨老来看。丰肌弱骨须调护，可怕寒梢白露团。"
        },
        {
            "标题": "吴几圣许分蜡梅栽二首 其二",
            "作者": "周紫芝",
            "内容": "越罗新学染宫黄，不著红蓝一点妆。移取綵衣歌舞树，莫教晓梦怨馀香。"
        },
        {
            "标题": "几圣以三诗寄蜡梅栽次韵 其一",
            "作者": "周紫芝",
            "内容": "寄将琢玉风前句，剪送和香雪后枝。要识此花真面目，细看无色画中诗。"
        },
        {
            "标题": "次韵罗仲共山村题咏十首 其十",
            "作者": "周紫芝",
            "内容": "两国兵难解，三春花自飞。愁因春鸟唤，心逐暮鸿归。"
        },
        {
            "标题": "乞蜡梅 其二",
            "作者": "周紫芝",
            "内容": "腊尽冰消未见时，春风应入近南枝。悬知老树开花早，苦恨幽人得句迟。"
        },
        {
            "标题": "贾主簿家蜡梅",
            "作者": "周紫芝",
            "内容": "腊月边城风雨沙，带香谁剪蜡梅花。寒灯枉作江南梦，春在墙东主簿家。"
        },
        {
            "标题": "吴几圣许分蜡梅栽二首 其一",
            "作者": "周紫芝",
            "内容": "林下幽姿恼杀人，书来分我月黄昏。杜陵老子堪怜许，枉乞桃栽一百根。"
        },
        {
            "标题": "几圣以三诗寄蜡梅栽次韵 其三",
            "作者": "周紫芝",
            "内容": "惯见江边雪样梅，此根常恐自天来。悬知老去醉中眼，便是姚黄花懒开。"
        },
        {
            "标题": "强幼安用余与曾同季唱酬韵作二章见寄谨用韵为谢 其一",
            "作者": "周紫芝",
            "内容": "江国从游地，花今几度春。老唯羁客在，情独使君新。\n未敢论倾盖，应须托善邻。如公真盛德，举世更何人。"
        },
        {
            "标题": "品令",
            "作者": "周紫芝",
            "内容": "上贼军退舍\n\n西风持酒。诮不做、愁时候。机云兄弟，坐中玉树，琼枝高秀。且莫劝人归去，坐来未久。\n\n甘泉书奏。报幽障、沈烽后。明朝重九，茱萸休恼，泪沾襟袖。怕衰黄花，也解笑人白首。"
        },
        {
            "标题": "减字木兰花·蓬莱三岛",
            "作者": "周紫芝",
            "内容": "蓬莱三岛。上有青青千岁草。玉佩烟鬟。来作人间一笑欢。麻姑行酒。萼绿华歌清韵袅。玉秀兰芳。醉舞东风彩袖长。"
        },
        {
            "标题": "贺新郎",
            "作者": "周紫芝",
            "内容": "白首归何晚。笑一椽、天教付与，楚江南岸。门外春山晚无数，只有匡庐似染。但想像、红妆不见。谁念香山当日事，漫青衫、泪湿人谁管。歌旧曲，空凄怨。\n\n将军未老身归汉。算功名、过了唯有，古词尘满。谁似渊明扌弃得老，饱看云山万点。况此老、斜川不远。终待我他年，剪黄花、一酹重阳酉戋。君为我，休辞劝。"
        },
        {
            "标题": "清平乐",
            "作者": "周紫芝",
            "内容": "浅妆匀靓。一点闲心性。脸上羞红凝不定。恼乱酒愁花病。\n\n晚来泪揾残霞。坠鬟小玉钗斜。细雨一帘春恨，东风满地桃花。"
        },
        {
            "标题": "好事近（青阳道中见梅花。是日微风，花已有落者）",
            "作者": "周紫芝",
            "内容": "江路绕青山，山翠扑衣轻湿。谁酿晚来云意，做一天愁色。\n\n竹溪斜度尽篮舆，疏梅暗香入。何处最关心事，恨落梅风急。"
        },
        {
            "标题": "蝶恋花",
            "作者": "周紫芝",
            "内容": "天意才晴风又雨。催得风前，日日吹轻絮。燕子不飞莺不语。满庭芳草空无数。\n\n春去可堪人也去。枝上残红，不忍抬头觑。假使留春春肯住。唤谁相伴春同处。"
        },
        {
            "标题": "奉酬韦深道见寄诗",
            "作者": "周紫芝",
            "内容": "盖世功名岂不佳，韦郎心事本烟霞。秋风自老千章木，春雨谁分一部蛙。\n夜鹤政愁云出岫，鲈鱼会遣客思家。从君细意论幽恨，准拟应须到落花。"
        },
        {
            "标题": "抄宛邱先生集见和许贵州诗因以悼之",
            "作者": "周紫芝",
            "内容": "台阁诸公尽要途，一麾新拜岭南除。当时为我歌新句，别后何人哭讣书。\n梦断世间青琐闼，醉倾天上碧琳腴。平生交旧晁张辈，馀子纷纷可作奴。"
        },
        {
            "标题": "好事近",
            "作者": "周紫芝",
            "内容": "帘外一声歌，倾尽满城风月。看到酒阑羞处，想多情难说。\n\n周郎元是个中人，如今鬓如雪。自恨老来肠肚，诮不堪摧折。"
        },
        {
            "标题": "渔家傲（夜饮木芙蓉下）",
            "作者": "周紫芝",
            "内容": "月黑天寒花欲睡。移灯影落清尊里。唤醒妖红明晚翠。如有意。嫣然一笑知谁会。\n\n露湿柔柯红压地。羞容似替人垂泪。著意西风吹不起。空绕砌。明年花共谁同醉。"
        },
        {
            "标题": "天仙子",
            "作者": "周紫芝",
            "内容": "雪似杨花飞不定。枝上冻禽昏欲暝。寒窗相对话分飞，萧鼓静。灯炯炯。一曲阳关和泪听。\n\n酒入离肠愁欲凝。往事不堪重记省。劝君莫上玉楼梯，风力劲。山色暝。忍看去时楼下径。"
        },
        {
            "标题": "生查子",
            "作者": "周紫芝",
            "内容": "春寒入翠帷，月淡云来去。院落半晴天，风撼梨花树。\n\n人醉掩金铺，闲倚秋千柱。满眼是相思，无说相思处。"
        },
        {
            "标题": "渔家傲（往岁阻风长芦，夜半舟中所见如此）",
            "作者": "周紫芝",
            "内容": "月黑波翻江浩渺。扁舟系缆垂杨杪。渔网横江灯火闹。红影照。分明赤壁回惊棹。\n\n风静云收天似扫。梦疑身在三山岛。浮世功名何日了。从醉倒。柁楼红日千岩晓。"
        },
        {
            "标题": "朝中措",
            "作者": "周紫芝",
            "内容": "黄昏楼阁乱栖鸦。天末淡微霞。风里一池杨柳，月边满树梨花。\n\n阳台路远，鱼沈尺素，人在天涯。想得小窗遥夜，哀弦拨断琵琶。"
        },
        {
            "标题": "谒金门",
            "作者": "周紫芝",
            "内容": "春雨细。开尽一番桃李。柳暗曲阑花满地。日高人睡起。\n\n绿浸小池春水。沙暖鸳鸯双戏。薄幸更无书一纸。画楼愁独倚。"
        },
        {
            "标题": "生查子",
            "作者": "周紫芝",
            "内容": "新欢君未成，往事无人记。行雨共行云，如梦还如醉。\n\n相见又难言，欲住浑无计。眉翠莫频低，我已无多泪。"
        },
        {
            "标题": "小重山",
            "作者": "周紫芝",
            "内容": "溪上晴山簇翠螺。晓来霜叶醉，小池荷。琐窗秋意苦无多。帘绣卷，黄菊两三窠。\n\n小睡拥香罗。起来匀醉粉，玉垂梭。只愁无奈夜长何。你去也，今夜早来么。"
        },
        {
            "标题": "题徐季功画二古木二首六言 其二",
            "作者": "周紫芝",
            "内容": "何处千年双干，未嫌雪虐风饕。楚士两龚介洁，孤竹二子清高。"
        },
        {
            "标题": "题徐季功画二古木二首六言 其一",
            "作者": "周紫芝",
            "内容": "千尺龙蛇夭矫，半山风雨凭陵。谁为梅花赋手，能回古木寒藤。"
        },
        {
            "标题": "鹧鸪天",
            "作者": "周紫芝",
            "内容": "彩鹢双飞雪浪翻。楚歌声转绿杨湾。一川红旆初衔日，两岸朱楼不下帘。\n\n阑倚处，玉垂纤。白团扇底藕丝衫。未成密约回秋水，看得羞时隔画檐。"
        },
        {
            "标题": "句 其二",
            "作者": "周紫芝",
            "内容": "浪花丛里看蟂矶。"
        },
        {
            "标题": "题徐季功画墨梅木犀二首六言 其二",
            "作者": "周紫芝",
            "内容": "细雨欲催秋晚，幽花已著寒枝。似我江南九月，西风马上归时。"
        },
        {
            "标题": "句 其三",
            "作者": "周紫芝",
            "内容": "秋声归草木，寒色到衣裘。"
        },
        {
            "标题": "句 其一",
            "作者": "周紫芝",
            "内容": "枕簟绿阴花谢后，轩窗清景月明时。"
        },
        {
            "标题": "木兰花",
            "作者": "周紫芝",
            "内容": "江头雨后山如髻。催送新凉风有意。月来杨柳绿阴中，秋在梧桐疏影外。\n\n小窗纹簟凉如水。岁岁年年同此味。眼前不忍对西风，梦里更堪追往事。"
        },
        {
            "标题": "句 其四",
            "作者": "周紫芝",
            "内容": "江南树树黄垂蜜。"
        },
        {
            "标题": "减字木兰花（内子生日）",
            "作者": "周紫芝",
            "内容": "蓬莱三岛。上有青青千岁草。玉佩烟鬟。来作人间一笑欢。\n\n麻姑行酒。萼绿华歌清韵袅。玉秀兰芳。醉舞东风彩袖长。"
        },
        {
            "标题": "韦深道寄苕霅舟中六言五首 其四",
            "作者": "周紫芝",
            "内容": "满眼红妆迎笑，昔年游客经行。忽得风前丽句，似闻蓬底波声。"
        },
        {
            "标题": "韦深道寄苕霅舟中六言五首 其五",
            "作者": "周紫芝",
            "内容": "我作三吴短梦，小安近水茅茨。解养能言鸭子，闲看似酒鹅儿。"
        },
        {
            "标题": "韦深道寄苕霅舟中六言五首 其三",
            "作者": "周紫芝",
            "内容": "韦郎无意剪白，次山亦漫为官。要遣苕溪风雨，饱君笔下波澜。"
        },
        {
            "标题": "韦深道寄苕霅舟中六言五首 其一",
            "作者": "周紫芝",
            "内容": "画舸一帆烟浪，薰风十里荷花。更着千岩万壑，相随泛宅浮家。"
        },
        {
            "标题": "雨中对竹清甚效江西作六言一首",
            "作者": "周紫芝",
            "内容": "雨色挼蓝泼黛，风茎戛玉鸣珂。不复作可人语，奈此数君子何。"
        },
        {
            "标题": "题徐季功画墨梅木犀二首六言 其一",
            "作者": "周紫芝",
            "内容": "夜色无人能画，徐郎挽上寒枝。仿佛孤山尽处，黄昏月到花时。"
        },
        {
            "标题": "韦深道寄苕霅舟中六言五首 其二",
            "作者": "周紫芝",
            "内容": "水绕卧沙鸂鶒，浪翻擎雨芙蕖。向晚柂楼独倚，共谁同看跳珠。"
        },
        {
            "标题": "永遇乐（五日）",
            "作者": "周紫芝",
            "内容": "槐幄如云，燕泥犹湿，雨余清暑。细草摇风，小荷擎雨，时节还端午。碧罗窗底，依稀记得，闲系翠丝烟缕。到如今、前欢如梦，还对彩绥条无语。\n\n榴花半吐，金刀犹在，往事更堪重数。艾虎钗头，菖蒲酒里，旧约浑无据。轻衫如雾，玉肌似削，人在画楼深处。想灵符、无人共带，翠眉暗聚。"
        },
        {
            "标题": "种罂粟",
            "作者": "周紫芝",
            "内容": "墙根有地一弓许，人言可种数十竹。翁来只作三年留，仅比浮屠桑下宿。\n竹成须待五六年，我已归乡卜新筑。园夫笑谓主人言，不如锄苗种罂粟。\n二月春风上翠茎，三月轻红照深绿。嫣花落尽罂不空，碎粒圆时粟初熟。\n乳膏自入崖蜜甜，满贮醍醐饮僧粥。与其种竹供后人，孰若栽花资老腹。\n人间作计真眼前，万事皆尔真可怜。十年种木尚不肯，百年种德知何缘。\n倚锄自顾颇羞涩，病眼对花空惘然。"
        },
        {
            "标题": "舟中睡起",
            "作者": "周紫芝",
            "内容": "幅巾听雨卧风樯，呼得青奴伴晚凉。白发蠹书缘已熟，黑甜攲枕味偏长。\n月侵冰簟何妨白，舟入荷花不奈香。更倩长年打双桨，云山青处是吾乡。"
        },
        {
            "标题": "次韵强幼安中大以仆筑室濂溪见寄",
            "作者": "周紫芝",
            "内容": "归去来兮复几时，临流屡欲唤篙师。种粳有地供饥腹，佩犊无人作去思。\n偶著衣冠真是梦，倦寻丘壑已嫌迟。如今真在庐山里，二妙堂成更乞诗。"
        },
        {
            "标题": "西江月",
            "作者": "周紫芝",
            "内容": "池面风翻弱絮，树头雨退嫣红。扑花蝴蝶杳无踪。又做一场春梦。\n\n便是一成去了，不成没个来时。眼前无处说相思。要说除非梦里。"
        },
        {
            "标题": "水调歌头（王次卿归自彭门，中秋步月）",
            "作者": "周紫芝",
            "内容": "作濯锦桥边月，几度照中秋。年年此夜清景伴我与君游。万里相随何处，看尽吴波越嶂，更向古徐州。应为霜髯老，西望倚黄楼。\n\n天如水，云似扫，素魂流。不知今夕何夕，相对语羁愁。故国归来何事，记易南枝惊鹊，还对玉蟾羞。踏尽疏桐影，更复为君留。"
        },
        {
            "标题": "西江月",
            "作者": "周紫芝",
            "内容": "画幕灯前细雨，垂莲盏里清歌。玉纤持板隔香罗。不放行云飞过。\n\n今夜尘生洛浦，明朝雨在巫山。羞蛾且莫斗弯环。不似司空见惯。"
        },
        {
            "标题": "菖蒲山子歌",
            "作者": "周紫芝",
            "内容": "南人生长在山间，家家有窗窗有山。吴峰楚峤不知数，但见云埋雨洗堆烟鬟。\n谁知长安绮纨子，一拳何处镵云根。阳侯疏凿出岩穴，上有斓斑皱藓纹。\n下有千岁不死瑶草苍须繁，痴儿持此矜王孙。朝携磈礧登朱门，暮拥红旌辞帝阍。\n开元承平二十年，四边无警不控弦。绣衣半是花鸟使，达官避路谁敢言。\n大艑岢峨春浪碧，处处争看太湖石。天心不肯乾太湖，八州万口空嗟吁。\n累石作山齐华岳，千峰万峦撑碧落。樛龙夭矫揽云雨，彷佛去天无一握。\n锦帆东下飞龙舟，咸阳苑籞空萧索。杜陵野老哀江头，菖蒲之山兮谁尔留。"
        },
        {
            "标题": "寒食杂兴三首 其二",
            "作者": "周紫芝",
            "内容": "忆昔在京华，醉踏长安市。长安白面郎，快马如流水。\n罗襦照暮春，斗草携佳丽。就中五侯家，云幄耀金翠。\n九陌过香軿，都人拾遗珥。歌喧乐佳节，日暮多沉醉。\n荣华一消歇，祸乱苍黄起。北狩随两宫，血属六万指。\n征车去悠悠，河水日瀰瀰。浩歌哀江头，老泪不可止。"
        },
        {
            "标题": "小壶贮江蜡二梅幽绝俱可喜作三绝 其一",
            "作者": "周紫芝",
            "内容": "遮眼梅花不要多，着人无复奈香何。月明羞看铜壶影，矮树斜枝忆短坡。"
        },
        {
            "标题": "十月二十日晨起见枇杷花",
            "作者": "周紫芝",
            "内容": "枝头红日退霜华，矮树低墙密护遮。黄菊已残秋后朵，枇杷又放隔年花。"
        },
        {
            "标题": "夜闻潮二首 其一",
            "作者": "周紫芝",
            "内容": "江隔西兴老翠鬟，转头即是海门山。八盘岭下移家住，安听潮声到梦间。"
        },
        {
            "标题": "今岁中秋无月闰八月十五日夜月色明甚二首 其二",
            "作者": "周紫芝",
            "内容": "秋意关心切，蟾光见面难。欲成邀月饮，颇恨与谁看。\n天近瞻银阙，云空见玉盘。老夫浑不寐，欢喜一凭栏。"
        },
        {
            "标题": "雨过凉甚",
            "作者": "周紫芝",
            "内容": "龙脚蜿蜒苦未收，乱云携雨过西州。倚栏斜日到烟树，回首数星横夕楼。\n乐岁岂关羁客事，好风聊为老人留。今宵枕簟凉如水，又向华胥作烂游。"
        },
        {
            "标题": "今岁中秋无月闰八月十五日夜月色明甚二首 其一",
            "作者": "周紫芝",
            "内容": "月欲离沧海，云犹暗夕楼。天教双病眼，重看后中秋。\n玉色依然在，霜华只自羞。一杯遥酹汝，容易莫西流。"
        },
        {
            "标题": "六月四日大水",
            "作者": "周紫芝",
            "内容": "夜雨声喧万壑雷，奔流明日自天来。深疑瓠子河初决，复讶浮山堰始摧。\n水涸成梁真漫尔，山行乘橇信悠哉。望中何物关诗眼，银海光中碧玉堆。"
        },
        {
            "标题": "次韵端叔题余所藏山谷茶诗尾",
            "作者": "周紫芝",
            "内容": "翰林门生两苍璧，似是天人人不识。学得黄初五字诗，不作人间万钱食。\n晚向江头看药栏，花前一笑聊开颜。自言千载司玉局，尚记桥山分省宿。\n今朝玉乳打团龙，昨夜新诗刻红烛。我识风流李元礼，人物流中有泾渭。\n平生漫刺不浪持，晚得龙门略相似。诗成袖手初相羊，便识从来锦作肠。\n梦回却诵矞云句，彷佛官焙闻馀香。从今下客牛马走，问字不妨时载酒。"
        },
        {
            "标题": "送罗仲共罢酒官归山中",
            "作者": "周紫芝",
            "内容": "虎额一山同避贼，草堂三月更通家。音容久隔头俱雪，云雾相看眼各花。\n晚厌微官犹曲糵，早知豪气已聱牙。北扉青琐真如梦，且复西溪踏钓沙。"
        },
        {
            "标题": "天真寺白拒霜",
            "作者": "周紫芝",
            "内容": "天上登云寺，人间白拒霜。山僧方宴坐，魔女不施妆。\n玉色宁非韵，冰姿不受香。须当和月看，夜宿赞公房。"
        },
        {
            "标题": "水调歌头（丙午登白鹭亭作）",
            "作者": "周紫芝",
            "内容": "岁晚念行役，江阔渺风烟。六朝文物何在，回首更凄然。倚尽危楼杰观，暗想琼枝璧月，罗袜步承莲。桃叶山前鹭，无语下寒滩。\n\n潮寂寞，浸孤垒，涨平川。莫愁艇子何处，烟树杳无边。王谢堂前双燕，空绕乌衣门巷，斜日草连天。只有台城月，千古照婵娟。"
        },
        {
            "标题": "水调歌头 其三 丙午登白鹭亭作",
            "作者": "周紫芝",
            "内容": "岁晚念行役，江阔渺风烟。六朝文物何在，回首更凄然。\n倚尽危楼杰观，暗想琼枝璧月，罗袜步承莲。桃叶山前鹭，无语下寒滩。"
        },
        {
            "标题": "钱申仲大夫索四亭诗各赋一首 白云亭",
            "作者": "周紫芝",
            "内容": "登临思昔人，有意在山麓。举首瞻孤云，怅怀思宰木。\n云亦初何心，意乃自感触。人生风木念，此念何由足。\n忽忽不可留，悠悠空满目。愿言结斯庐，聊用慰幽独。"
        },
        {
            "标题": "时宰生日乐府四首 其二 班师行",
            "作者": "周紫芝",
            "内容": "汉兵出塞将军行，棘门灞上空屯营。羽书夜半急如火，淮田千里无春耕。\n庙堂有议如建武，十岁边头不鸣鼓。君王无事两国欢，长乐宫中瞻圣母。\n鹰饥虎饱不足图，三军渐欲销兵符。红旗尽卷夜烽冷，铜花绣甲金模糊。\n横议当年猬毛起，公持一言天自喜。尽收诸将入神京，十六卫闲清似水。\n榆关一骑不动尘，阴功何止活万人。封侯铸印不足说，朱颜一笑三千春。"
        },
        {
            "标题": "秦少保生日诗三首 其三",
            "作者": "周紫芝",
            "内容": "右文天子朝明光，汉陛晓列千官行。罢朝不归按霓裳，黄门群袭御殿香。\n翠盖趣驾黄微张，日高宫树遮回廊。侍臣进册俨在旁，香罗覆帕牙签长。\n前规尧舜后三王，六维龟鉴策最良。圣心自约昔未堂，日有所就月有将。\n公书万卷胸中藏，海涵地负谁可当。官粗住下百报忙，独留真儒传紫皇。\n茶瓯拜赐近御床，天颜咫尺瞻龙章。金叶旧事不足方，人如褚马才亦常。\n说定惟服宁可忘，设施行当见庙堂。可使风俗还轩黄，有时问道崆峒乡。\n广成之师寿百昌，千有三百岁未央。"
        },
        {
            "标题": "次韵叶兵部九日不出十日登北高峰",
            "作者": "周紫芝",
            "内容": "登临一笑与谁同，此事人间未易逢。莫恨清樽负重九，且看黄菊笑西风。\n江连碧海潮初上，山近丹霄路欲通。向晚归来得新句，便知云梦落胸中。"
        },
        {
            "标题": "登北高峰一首",
            "作者": "周紫芝",
            "内容": "鼓楫去故里，携孥客东吴。湖山森照耀，鱼鸟相嬉娱。\n举目见两高，欲上徒嗟吁。人言不可往，无路登云衢。\n尽力贾馀勇，遂复酬宿逋。白鸟入苍烟，灭没在太虚。\n晓日沸晹谷，万川纳归墟。海门豁中开，怒涛喧朝晡。\n尽注百丈江，拱揖朝伍胥。银湖大如许，仅可方覆盂。\n诸峰如培塿，琐细不足图。寸眸一俯仰，八极无遗馀。\n第恨苍凉日，悠悠迫悬车。临风一怅惘，言旋戒危涂。"
        },
        {
            "标题": "寄秦峡州三首峡州 其三",
            "作者": "周紫芝",
            "内容": "断云飞在旧阳台，无复襄王梦里来。十二峰前何处是，郡楼凝望想徘徊。"
        },
        {
            "标题": "次韵章季常饮冰长句",
            "作者": "周紫芝",
            "内容": "九衢乌帽吹尘沙，心知痼疾无烟霞。病眼不禁书叶遮，岁月逝已空吁嗟。\n故乡日远老日加，无地可种青门瓜。几年尘甑儿女哗，强吟冰柱哦雪车。\n长安城中十万家，绿蒲朱笼来迩遐。挥金截玉争矜誇，御府诏赐珍复嘉。\n金盘璀璨无疵瑕，章郎文采如景差。便恐馀子俱公邪，故遣丽句开天葩。\n语胜未必甲丰华，深山穷谷寒无涯。一读尽噤池中蛙，老人昼卧横乌纱。\n举杯随分浮水花，饮甘欲借归齿牙。千金难买官焙茶，百金未尽先藏叉。"
        },
        {
            "标题": "忆王孙·梅子生时春渐老",
            "作者": "周紫芝",
            "内容": "梅子生时春渐老。红满地、落花谁扫。旧年池馆不归来，又绿尽、今年草。思量千里乡关道。山共水、几时得到。杜鹃只解怨残春，也不管、人烦恼。"
        },
        {
            "标题": "题圣龙泉时方避贼山中",
            "作者": "周紫芝",
            "内容": "泉声来自古龙湫，山底惊雷万壑秋。溅雹打窗空破梦，飞流无尽不湔愁。"
        },
        {
            "标题": "汴堤冬日二首 其二",
            "作者": "周紫芝",
            "内容": "当年漫漫雪如尘，古汴重冰欲折轮。暖日如今著行客，长安三度见青春。"
        },
        {
            "标题": "汴堤冬日二首 其一",
            "作者": "周紫芝",
            "内容": "榆柳风微不动尘，平沙如粉衬车轮。今年汴上三冬暖，已带长安二月春。"
        },
        {
            "标题": "感皇恩（送晁别驾赴朝）",
            "作者": "周紫芝",
            "内容": "江上一山横，偶来同住。山北山南共来去。今朝何事，目送征鸿轻举。可堪吹不断，梨花雨。\n\n千里莫厌，重霄云路。飞下彤庭伴鹓鹭。柴骝乌帽，看尽章台风絮。故人应问我，今何处。"
        },
        {
            "标题": "仆去岁作湖居十二诗向开叔有诗次韵乃为谢",
            "作者": "周紫芝",
            "内容": "三年湖雨一茅茨，坐遣幽人识面迟。遗恨忽从愁里尽，交情先向句中知。\n重寻故里空劳梦，亟买归舟会有期。何日剧谈听亹亹，满倾春酒细论诗。"
        },
        {
            "标题": "元素将与余别再赋前篇因以留之",
            "作者": "周紫芝",
            "内容": "江头云雁欲飞时，倦翮依然在一枝。少伫晚潮青版舫，共听朝雨绿荷池。\n伯生醉熟惭空洞，梦得诗高有护持。南浦分襟定何日，悬知清梦与君随。"
        },
        {
            "标题": "次韵常元明见寄三首 其三",
            "作者": "周紫芝",
            "内容": "我如病橘缀寒梢，璀璨何由入贡包。交旧半应归宿草，乱离真已压前茅。\n毛锥早信难当敌，铜弩何由学射髇。愿借澜翻千偈手，为余一洗向来嘲。"
        },
        {
            "标题": "病中戏作本草诗",
            "作者": "周紫芝",
            "内容": "长空青云昼风卷，雨馀凉生开病眼。垣衣洗雨绿生光，芍药翻阶红照晚。\n幽人却扫惊半夏，独杜衡门心颇远。提壶劝酒意甚劳，花间伏翼终日号。\n大枣如爪安可得，竹叶岂宜空蟹螯。何当如淮注石斛，天南星移碎红烛。\n锦缠更命刘寄奴，回雪香柔体如玉。人生富贵不早休，乌头成白空自愁。\n浩歌自驾木兰去，范蠡实能知远游。君不见赤车使者将君命，五加皮币不少留。\n一朝逐客便当去，王不留行空泪流。又不见浪荡子长负羁橐，石下长卿无住着。\n贾论空高远志孤，屈草初成奇祸作。何如独活考涧槃，不遇自然同此乐。\n嗟余知此解马衔，蜗庐僻在陵阳角。谁能更朝紫真坛，丹砂岂解驻衰颜。\n五色神符亦安用，菖蒲谩说能引年。玉泉泠泠漱虚壑，独寻鹤虱负朝暄。\n故人远引羁旅夕，寒水石畔思清言。何时从容乃如此，烟蓑去作牵牛子。\n平生甘遂丘壑贫，常有忧怀思洗耳。"
        },
        {
            "标题": "病起负暄菊篱一首",
            "作者": "周紫芝",
            "内容": "卧疴初肃霜，小间倏玄冬。老境知几何，半落呻吟中。\n医师固楚产，砭灼矜神功。巫师杂荒怪，呼吸生雷风。\n江乡郁毒雾，禦湿无鞠藭。况复窘行役，六月伤蕴隆。\n寒热遂百战，药石徒屡攻。槁项与黄馘，苶然非昔容。\n逮兹脱九死，更生本苍穹。今晨颇欣悦，步我菊篱东。\n无谁与共语，梵诵庶可终。忧乐有乘除，涉世殊穷通。\n幸兹未暝间，有乐聊复从。"
        },
        {
            "标题": "次韵元杰病中书怀",
            "作者": "周紫芝",
            "内容": "本来无病是维摩，人说烟霞久卧疴。独闭衡门春尚在，却携藜杖句还多。\n已将名字传三语，懒作悲凄和九歌。止酒渊明今复饮，便须俗客到无何。"
        },
        {
            "标题": "次韵元进病中书怀",
            "作者": "周紫芝",
            "内容": "一竿烟雨钓羊裘，稍负初心只自羞。拟学倦飞双去鸟，可怜无定一虚舟。\n未成大隐定小隐，为用人谋更鬼谋。君有胸中经济策，不须犹说二宜休。"
        },
        {
            "标题": "送吴甥归秣陵",
            "作者": "周紫芝",
            "内容": "人生良苦不自知，三折肱乃成良医。老夫年少不知此，请为甥也今言之。\n平时颇喜诗有味，晚乃竟坐寒无衣。人言诗成本无用，小技止可持自怡。\n一闻斯言寝不寐，尽欲弃去无孑遗。人皆见之唾不顾，汝乃掇拾归何为。\n前年行都子访我，值我偶得南州麾。汝之老母我伯姊，何为弃养行相随。\n极知饥寒子良苦，况乃窀穸归无期。翁今儿孙渐满屋，子六八女肩相差。\n归囊羞涩止有此，世事乃尔真成痴。渭阳老将如病骥，肉瘦到骨那能肥。\n枯萁成豆不足较，甥也幸有骅骝姿。\n丈夫岂合长贫贱，慎勿琐细含酸悲。天寒霜劲路如掌，矫首一望秋风嘶。"
        },
        {
            "标题": "王元东寄长篇病中未能和韵先寄此诗为谢",
            "作者": "周紫芝",
            "内容": "白璧尝遭按剑疑，古来投分要相知。惊人未有平生句，绝妙空贻幼妇词。\n我亦去为庐阜客，君应多寄辋川诗。来书更觉宽陈债，八节滩头上水时。"
        },
        {
            "标题": "病中王邦宪见过以诗为谢因以当别",
            "作者": "周紫芝",
            "内容": "别后衡门久不开，壮心消尽已成灰。白头羁客病中老，青眼故人天外来。\n相见有时那易得，语离终在莫频催。山城归路应残腊，早寄春风岭上梅。"
        },
        {
            "标题": "夜宿尧城寒甚明日山中有薄雪马上赋二诗 其一",
            "作者": "周紫芝",
            "内容": "剪水飞花点翠峦，未教全放玉孱颜。分明六曲屏风样，和雪新描著色山。"
        },
        {
            "标题": "夜宿尧城寒甚明日山中有薄雪马上赋二诗 其二",
            "作者": "周紫芝",
            "内容": "云意悠悠晚尚坚，玉尘犹未破清寒。不知谁把千岩雪，付与诗翁马上看。"
        },
        {
            "标题": "卜算子（西窗见剪榴花）",
            "作者": "周紫芝",
            "内容": "絮尽柳成空，春去花如扫。窗外枝枝海石榴，特为幽人好。\n\n密叶过疏篱，薄艳明芳草。剪得花时却倚阑，楼上人垂手。"
        },
        {
            "标题": "雨馀便有秋意夜闻络纬声甚急",
            "作者": "周紫芝",
            "内容": "朝来三尺雨，一洒遍原隰。秋风扫快霁，凉气便相袭。\n幽人倚寒窗，睡眼已生涩。淅沥闻井梧，风枝摆馀湿。\n推枕夜未央，牵幌月还入。凄然裘褐念，感此络纬泣。\n嗟我岂不知，索衣寒无及。家机卧空轴，麻缕无可缉。\n殷勤语秋虫，相煎何太急。谁能太早计，不死会当给。\n吾言甚酸寒，不足劳掇拾。书之示二豪，以当一笑集。"
        },
        {
            "标题": "哭普儿",
            "作者": "周紫芝",
            "内容": "胸中欠梨枣，种此无明根。造物初戏剧，忧伤裂心肝。\n夺我破壳雏，长鸣犹未翰。况乃渥洼种，堕地已足观。\n此理竟莫晓，老泪空阑干。端如卜子夏，泪尽双眼眢。\n母哭不忍听，听之鼻辛酸。人言有子尔，欲遣吾心宽。\n有生无短长，视死同一叹。晓人当如是，自晓终为难。\n究竟无奈何，哀哉亦何言。安得大灵龟，骑云款天门。"
        },
        {
            "标题": "梦礼僧伽大士",
            "作者": "周紫芝",
            "内容": "我观诸佛子，皆以妄自冥。不知有无想，一切俱是妄。\n认有以为实，夫岂识无有。如人具诸欲，耳目与鼻舌。\n百体俱动作，动作皆有相。耳欲以听声，有耳言可闻。\n弦匏与笙箫，皆具诸宫羽。虽然始一奏，有耳悉皆闻。\n众生于是时，知声不知耳。众音始一阕，寂静无有声。\n倾耳而听之，无一可闻者。众生于是时，知耳不知声。\n至于目视色，亦复如耳根。知色为有形，乃以色为有。\n宁知本无色，何况于目睫。乃至鼻闻臭，口舌所啖食。\n百体诸毛发，意有所为者。行步与坐卧，喘息及呼吸。\n方其有为时，无一不为有。诸为悉皆空，了无有一存。\n心惟昨所为，恍惚如梦事。我昔礼菩萨，是为真见者。\n譬如闻众声，认声为有响。比其不及礼，菩萨那得见。\n譬如众声灭，初不闻馀音。始缘以妄情，乃复有见否。\n亦如今所梦，见否理不殊。大士笑不言，吾亦无所说。\n有如舍利佛，默默对天女。稽首作偈言，犹以言为痛。\n云何两无言，而入不二门。我与诸佛子，究竟得成道。"
        },
        {
            "标题": "客许惠木犀而花殊未开三绝 其二",
            "作者": "周紫芝",
            "内容": "黄菊无多子，孤芳正要渠。谁能把秋色，分付木芙蕖。"
        },
        {
            "标题": "客许惠木犀而花殊未开三绝 其一",
            "作者": "周紫芝",
            "内容": "秋雨不肯止，木犀殊未开。小斋寒索莫，谁剪一枝来。"
        },
        {
            "标题": "客许惠木犀而花殊未开三绝 其三",
            "作者": "周紫芝",
            "内容": "旧日江南路，霜裘晓树间。无香供晏坐，有梦到秋山。"
        },
        {
            "标题": "次韵孙子绍山矾",
            "作者": "周紫芝",
            "内容": "造化出尤物，馀芳若为容。遥知补陀山，天香落岩风。\n题评付大手，妙质烦天公。捧心陋嫫母，彼美唯孟庸。\n但恐两无情，一笑花遂空。赖此绝世姿，堕君幽句中。\n相识苦恨晚，著语今复仝。愿偕九畹兰，结根永相从。\n可怜金钱花，亦荐白玉钟。勿遣倡条滋，乱我风露丛。"
        },
        {
            "标题": "布谷",
            "作者": "周紫芝",
            "内容": "田中水涓涓，布谷催种田。贼今在邑农在山。但愿今年贼去早，春田处处无荒草；农夫呼妇出山来，深种春秧答飞鸟。"
        },
        {
            "标题": "徐使君新作采菊亭",
            "作者": "周紫芝",
            "内容": "使君占吏师，老手便治剧。论功饮无何，课最上殊绩。\n人言神爵中，有此二千石。拥麾几何时，千里静森戟。\n遂移佳菊苗，步着东篱屐。南山忽当眼，净几分晚碧。\n黄花行欲开，吹帽尽佳客。丰年公事少，闲日颇自适。\n便恐趣公归，翱翔步丹极。晓枕梦催班，朦胧想山色。"
        },
        {
            "标题": "中秋大晴采菊亭对月",
            "作者": "周紫芝",
            "内容": "风与秋容一样清，云随风尽十分晴。江从采菊亭前过，月到双梧顶上明。\n塞草又黄人亦老，霜须浑白酒还倾。不应造物知愁极，故着玉蟾娱老情。"
        },
        {
            "标题": "五禽言 其五 布谷",
            "作者": "周紫芝",
            "内容": "田中水涓涓，布谷催种田，贼今在邑农在山。但愿今年贼去早，春田处处无荒草。\n农夫呼妇出山来，深种春秧答飞鸟。"
        },
        {
            "标题": "采桑子（雨后至玉壶轩）",
            "作者": "周紫芝",
            "内容": "跳珠雨罢风初静，阑槛凭虚。绛阙清都。只在仙人碧玉壶。\n\n九原唤起王摩诘，画作新图。十里芙蕖。乞与知章老鉴湖。"
        },
        {
            "标题": "悼友篇",
            "作者": "周紫芝",
            "内容": "建炎三年冬，胡骑方南驱。王师一败绩，列戍如惊乌。\n贼将招叛亡，操戈横道隅。坐令江乡地，化作盗贼区。\n平生金兰友，之子真吾徒。避地出三物，夷险两不渝。\n岂谓仓惶间，遂有生死殊。始时群盗来，未识安所趋。\n但闻戛金革，门外争喧呼。扪萝得微径，密雪方纷敷。\n子时索我急，出门冲贼涂。迟子久不至，得报日已晡。\n夫妇俱见执，担簦入军俘。累累五儿女，饮泣声呱呱。\n小雏从物故，踉跄走大雏。长女留军中，继释二小姝。\n藉草已信宿，脱死许可图。贼意欲解缚，小试聊踌躇。\n时方羽书至，招谕陈嘉谟。渠奸立授辞，抗论苦未俞。\n命子使草檄，操笔徒嗟吁。谓言不事贼，高目扪髯须。\n丈夫贱苟活，请就斧钺诛。袒裼蒙殊死，肥白惊瓠壶。\n其妻始就擒，抱子俱沉濡。牵挽负残息，冻凌生罗襦。\n时方燎湿薪，四座围诸孤。可怜玉雪姿，不受蛇豕污。\n须臾有健卒，提刀血模糊。声言杀藁砧，忧愤搅郁纡。\n抚掌发浩叹，陨越不复苏。夫义妇亦烈，此事知久无。\n自古肉食者，未必非奸谀。生无骨鲠资，含死馀金珠。\n石麟高嵯峨，丰碑树龟趺。生无征战功，祁连巧规摹。\n谁知草棘中，高义属竖儒。蔡琰既两聘，生子留单于。\n晚岁遭阿暪，爱惜存微躯。蔚宗作佳传，浪与烈女俱。\n世无采诗官，盛事恐湮芜。子死不足惜，会当逢董狐。"
        },
        {
            "标题": "石妇行二首 其一",
            "作者": "周紫芝",
            "内容": "贞妇生江南，少小称丰秾。委身事良人，相与欢笑同。\n良人去不返，两鬓常蓬松。谓言有膏沐，未识谁为容。\n日日上山望，水远山复重。藁砧竟不来，望望终无穷。\n一朝化作石，僵立由天公。天公表坚贞，令与山始终。\n仙衣绣藓晕，宝髻摇花丛。滔滔日月逝，此石存高峰。\n清名阅千古，劲节摩苍穹。恨无采诗官，作诗颂遗踪。\n用之邦国间，庶以消淫风。"
        },
        {
            "标题": "二妙堂落成家集致语口号",
            "作者": "周紫芝",
            "内容": "居士归来已白头，数椽聊喜枕江流。百年梦幻何时了，二妙江山一日收。\n鼓吹自从诗里得，光阴都在醉中休。蟹螯霜后偏宜酒，苏幕歌成可共讴。"
        },
        {
            "标题": "东坡老人居儋耳尝独游城北过溪观闵客草舍偶得一蒻笠戴归妇女小儿皆笑邑",
            "作者": "周紫芝",
            "内容": "持节休誇海上苏，前身便是牧羊奴。应嫌朱绂当年梦，故作黄冠一笑娱。\n遗迹与公归物外，清风为我袭庭隅。凭谁唤起王摩诘，画作东坡戴笠图。"
        },
        {
            "标题": "插秧歌",
            "作者": "周紫芝",
            "内容": "田中水满风凄凄，青秧没垄村路迷。家家趁水秧稻畦，共唱俚歌声调齐。\n树头幽鸟声剥啄，半雨半晴云漠漠。五白草斑谁敢闲，农夫饷田翁自作。\n去年两经群盗来，妇儿垂泣翁更哀。蚕丛烧尽不成茧，陵陂宿麦无根荄。\n今年插秧忧夏旱，旱得雨时兵复乱。官军捕贼何时平，处处村村闻鼓声。"
        },
        {
            "标题": "晚行湖堤望南山诸峰",
            "作者": "周紫芝",
            "内容": "曳履步远壑，挽衣枝短筇。霁色过急雨，馀霞漏微红。\n照眼一湖净，环湖几山重。不知何禅灯，明灭苍翠丛。\n但闻烟霞间，绕山鸣乱钟。暮年行乐意，不与足力穷。\n明晨倘可迟，尚堪历诸峰。有幽固当探，无客谁与同。\n馀子不足偕，形往影自从。言旋且当尔，兴在何由终。"
        },
        {
            "标题": "课吏抄书戏作",
            "作者": "周紫芝",
            "内容": "雪花飞上白髭须，茧纸犹抄细字书。莫笑老翁儿戏子，政缘长日要销除。"
        },
        {
            "标题": "朝中措（登西湖北高峰作）",
            "作者": "周紫芝",
            "内容": "西湖烟尽水溶溶。一笑与谁同。多谢湖边霜菊，伴人三见秋风。\n\n两高南北，天教看尽，吴越西东。趁取老来犹健，登临莫放杯空。"
        },
        {
            "标题": "朝中措·大江流处是庐峰",
            "作者": "周紫芝",
            "内容": "大江流处是庐峰。苍玉照晴空。何事浅鬟浓黛，却成烟雨溟濛。如今纵有，云涛万顷，翠巘千重。传语云间五老，一尊须要君同。"
        },
        {
            "标题": "朝中措 其三",
            "作者": "周紫芝",
            "内容": "雨馀庭院冷萧萧。帘幕度微飙。鸟语唤回残梦，春寒勒住花梢。"
        },
        {
            "标题": "朝中措（移桃花作）",
            "作者": "周紫芝",
            "内容": "小桃花动著枝浓。移得伴衰翁。多谢天公怜我，一时染就轻红。\n\n春光犹在，花枝未老，莫放尊空。休倚半岩烟树，能消几度东风。"
        },
        {
            "标题": "闻真如牡丹盛开偶忆去岁看花之会二首 其一",
            "作者": "周紫芝",
            "内容": "记得东风隔水村，偶逢幽艳荐芳樽。今年多病无行乐，更怕春寒不出门。"
        },
        {
            "标题": "闻真如牡丹盛开偶忆去岁看花之会二首 其二",
            "作者": "周紫芝",
            "内容": "春来花草尽关愁，风雨妨人懒出游。不见鞓红去年面，可怜孤负玉风流。"
        },
        {
            "标题": "次韵庭藻与陈相之李子至定寻梅之约见示",
            "作者": "周紫芝",
            "内容": "西湖三见青春面，无人共醉山间梅。晚逢诗老看古雅，如入周庙观山罍。\n我所思兮在何许，昔望长江隔淮楚。三月春前始识君，倚杖看花听君语。\n我今欲赴同襟期，老情可得如年时。清欢既少饮不足，枯肠欲尽诗应迟。\n衣冠此地多佳客，相逢四海无南北。天将此乐付公等，一枝方访春消息。\n老夫老矣何能为，折花梦作春山归。"
        },
        {
            "标题": "奉酬陈彦育用庭藻韵示三诗 其二",
            "作者": "周紫芝",
            "内容": "广文贫甚坐无毡，白璧朝来忽满前。但喜囊馀长吉句，绝胜家有窟郎钱。"
        },
        {
            "标题": "次韵庭藻折梅怀周秀实",
            "作者": "周紫芝",
            "内容": "风流扫地难挽回，二老人物似苏梅。时从花底饮落雪，醉卧沙头双玉罍。\n平时交分心相许，晚岁相思各秦楚。孤山篱落固依然，纵有此花无此语。\n周郎别去当有期，归来不复如瓜时。天应知客颇有恨，花亦忆君尚未迟。\n我游东吴身是客，梦到江南与江北。安得马背如孤鸿，万里从君聊一息。\n只今春草还萋萋，会须急唤王孙归。"
        },
        {
            "标题": "次韵李郎中休日不出二首 其一",
            "作者": "周紫芝",
            "内容": "文昌不作吏曹忙，赐沐归来日更长。青士寒生庭下雨，木奴香借树头霜。\n唤回短梦知何事，寻得新诗又夕阳。遥想南窗卷疏箔，起看双鹭入鹓行。"
        },
        {
            "标题": "奉酬陈彦育用庭藻韵示三诗 其三",
            "作者": "周紫芝",
            "内容": "南徐隐士诗兄弟，君更眉间有白毫。一染函牛鼎中指，暮年方悔嚼空螯。"
        },
        {
            "标题": "奉酬陈彦育用庭藻韵示三诗 其一",
            "作者": "周紫芝",
            "内容": "欲遣新愁入酒杯，好怀知复为谁开。此生怜我星星久，何事令君得得来。"
        },
        {
            "标题": "次韵庭藻韩园燕集",
            "作者": "周紫芝",
            "内容": "故老归来有乔木，更结飞楼绕湖绿。城南去天无尺五，中有人间几岩谷。\n骅骝晓踏金谷园，花边立马丝竹喧。金屈卮行碧落酒，绣罗襦醉双纹鸳。\n吴姬遗钿客堕帻，白眼举觞天宇窄。春深别馆花如烟，藉草传杯地为席。\n君居当东我复西，莫嫌酒涴身上衣。遥知第五桥边路，桐叶题诗人未归。\n明朝雨骤风苦恶，残榼虽存不堪酌。更须拭眼到风篁，急呼海棠偿旧约。"
        },
        {
            "标题": "次韵李郎中休日不出二首 其二",
            "作者": "周紫芝",
            "内容": "簿领痴儿作底忙，闲中得味独君长。登临莫负山如玉，岁月还成鬓作霜。\n谁把酒浇陶靖节，天将诗付沈东阳。明朝湖上看双璧，兄弟联镳作雁行。"
        },
        {
            "标题": "次韵黄子才野步饭怀禅师道场",
            "作者": "周紫芝",
            "内容": "闻说寻山屐，闲穿近郭村。眼明山净绿，心爱水清喧。\n幽事付馀日，狂歌终放言。地经殊代远，名为老僧存。\n境胜醒朝梵，蔬甘饱夕飧。僧应只灵运，客或是文园。\n觅句闻吴咏，投文吊楚魂。梦时惊远籁，背喜曝微暾。\n历井窥云窟，穷山绕石根。蹇驴当复跨，促席未容温。\n儿辈休嗤点，吾曹自引援。浊醪聊共把，蠹简付重论。\n归和山中句，挑灯老眼昏。"
        },
        {
            "标题": "游衡廊山山中有梁武帝杯渡禅师像",
            "作者": "周紫芝",
            "内容": "瀛渤从来是一沤，何妨飞锡到中州。解将瓶钵横云海，懒向秦淮障逆流。"
        },
        {
            "标题": "将出京",
            "作者": "周紫芝",
            "内容": "老恨愁千斛，饥须粟一囊。遂成迟去鲁，还作薄游梁。\n客思风尘恶，乡音道路长。何时秣归马，看我理晨装。"
        },
        {
            "标题": "朝盘二首 其二",
            "作者": "周紫芝",
            "内容": "江近秋深足鲙材，半青橙子带香开。黄金鳞鬣丹砂尾，落纸看成白雪堆。"
        },
        {
            "标题": "送杨师醇之临安兼呈师古",
            "作者": "周紫芝",
            "内容": "家在湓城五老山，与君相望各江干。如何肯拨艅艎棹，便欲来同苜蓿盘。\n倾盖尽知今日意，买邻仍结旧时欢。菊觞浇酒无离恨，淡榜书名看二难。"
        },
        {
            "标题": "和人题徐献可倅厅池莲二首 其一",
            "作者": "周紫芝",
            "内容": "风流别乘水中仙，百丈新移玉井莲。试掉小舟花里去，便如苕霅雨中眠。"
        },
        {
            "标题": "杨得臣见和晓晴长句用韵奉酬 其五",
            "作者": "周紫芝",
            "内容": "何处笼街引旆旌，老翁高卧听鸡声。看花强起寻韦曲，谒帝空思入大明。\n有兴时弹流水调，无情懒赋丽人行。青春别我谁为伴，只有能歌绿树莺。"
        },
        {
            "标题": "初凉",
            "作者": "周紫芝",
            "内容": "白露初垂叶，轻阴渐着衣。幽虫近床语，黄叶到阶飞。\n暮雨村常暗，秋风客未归。短檠还有意，凉满读书帏。"
        },
        {
            "标题": "峡守秦德久 其二",
            "作者": "周紫芝",
            "内容": "淮上声名彻冕旒，几年边鼓卧清秋。五花未从甘泉驾，百尺聊新楚塞楼。\n暮雨已随烟佩去，长江空抱峡山流。客来欲吐窗闲句，莫把城南比阆州。"
        },
        {
            "标题": "叔达许分萱柳二栽 其二",
            "作者": "周紫芝",
            "内容": "锄荒巳出墙根路，剪绿仍分雪后栽。便与数椽容我老，当留一径待君来。"
        },
        {
            "标题": "客有以仆托病谢客者甲戌除夜作",
            "作者": "周紫芝",
            "内容": "梦中七十四番春，谢客明年懒见人。已是天公怜我老，苦无官长怕谁嗔。\n腊随残漏声俱尽，鬓共疏梅色斗新。招取云山来一笑，竹坡犹有此闲身。"
        },
        {
            "标题": "吹台曲",
            "作者": "周紫芝",
            "内容": "天门玉钥双龙开，霓旌羽盖天上来。管弦嘈杂入霄汉，美人侍燕黄金台。\n羽觞行酒欢未足，燕姬成行列红玉。梁王半醉起更衣，夜按玉箫亲度曲。\n曲终举袂俱争妍，拜舞樽前称万年。三山玉女朝群仙，当时弄玉飞上天，至今台下草如烟。"
        },
        {
            "标题": "正月十八日谒客意甚不乐已而过正师犹未起书小诗窗间而已",
            "作者": "周紫芝",
            "内容": "玉壶花暖日烘窗，夺我寒衾晓梦长。惭愧高人方拥鼻，小炉沉水宿残香。"
        },
        {
            "标题": "道卿论吴中夏果词颇夸且借苏内相春菜诗韵作诗仆亦同赋聊为江南解嘲",
            "作者": "周紫芝",
            "内容": "江南五月菱垂叶，叶底紫菱如紫蕨。梨香溅齿蔗浆寒，瓜熟堆盘水精滑。\n红姜抺缕杂吴盐，纤手淹梅带微辣。芳林露下摘金桃，入眼胭脂红脸抺。\n木瓜甘酸天下无，百果论功谁可甲。朱樱万颗滴阶红，满架蒲桃更肥茁。\n橙香栗大芋如鸱，此品秋来不胜说。老翁空作解嘲诗，但恐年衰左车脱。"
        },
        {
            "标题": "鹧鸪天（和孙子绍菊花词）",
            "作者": "周紫芝",
            "内容": "晴日烘帘暖似春。菊回霜晕浅仍深。谁知此地栽花手，便是当时嗅蕊人。\n\n秋渺渺，夜沈沈。一声清唱袅残音。娇痴应挽香罗比，六幅双裙染郁金。"
        },
        {
            "标题": "次韵吕仁父十九日朝谒初自宫南门",
            "作者": "周紫芝",
            "内容": "未央宫阙转光风，谁识萧何第一功。禁殿潮连银海阔，御楼霞似赤城红。\n旧来双舄飞翻处，今在春秋赞祝中。自此翔麟驾君辇，试从紫陌看方瞳。"
        },
        {
            "标题": "怀旧一首",
            "作者": "周紫芝",
            "内容": "三月既晦，维暮之春。居我穷巷，门无杂宾。谁与晤语，千载一人。\n歌此好言，以侑清樽。酌我春醪，载笑载欣。言念我友，在彼彭门。\n江濆之别，于今三年。夐夐只影，祗复自怜。素书聿至，式慰我心。\n蔚我嘉木，有莺在林。尚求其友，载好其音。人而不如，有怀其愔。\n何当言归，昔盟是寻。眷此二老，实为兰金。"
        },
        {
            "标题": "刘德秀县丞凡五和前篇仆亦五次其韵 其四",
            "作者": "周紫芝",
            "内容": "念昔居上国，春荠卖作斤。那得千金囊，可买百濯薰。\n一为道院主，坐空朱墨文。清笳咽悲壮，浓篆横披纷。\n幽意可略喜，老倦复小勤。诗如水得风，自然偶成纹。\n香亦旋变灭，颇类无心云。丞哉两松篇，时出水麝芬。\n镂冰纳蔬肠，争洗三韭荤。敏手不可敌，胜妙昔未闻。\n岂不胜儿女，呢呢相怨恩。人生如此少，炉烟且氤氲。"
        },
        {
            "标题": "次韵黄文若春日山行过秦德久六首 其四",
            "作者": "周紫芝",
            "内容": "不作林间曳履行，老来春日总无情。还惊柳上风催燕，又见花边雨弄晴。"
        },
        {
            "标题": "次韵黄文若春日山行过秦德久六首 其二",
            "作者": "周紫芝",
            "内容": "眼前风物一番新，江上桃花恼杀人。可笑草玄窗下客，满庭吹絮不知春。"
        },
        {
            "标题": "次韵黄文若春日山行过秦德久六首 其一",
            "作者": "周紫芝",
            "内容": "百金聊作杖头沽，旋剪春苗荐野蔬。便可且倾陶令酒，未须真忆季鹰鱼。"
        },
        {
            "标题": "次韵黄文若春日山行过秦德久六首 其三",
            "作者": "周紫芝",
            "内容": "阶前春草唤愁生，屋上鸣鸠报晚晴。忽有好诗来照眼，似逃空谷听人声。"
        },
        {
            "标题": "次韵黄文若春日山行过秦德久六首 其六",
            "作者": "周紫芝",
            "内容": "鸟啼花发未春阑，日饮无何意自闲。更唤小蛮娱醉客，主人风味似香山。"
        },
        {
            "标题": "次韵黄文若春日山行过秦德久六首 其五",
            "作者": "周紫芝",
            "内容": "樱桃花下小窗扉，闻说婵娟是柳枝。茗椀已烦罗袖捧，篆香仍借好风吹。"
        },
        {
            "标题": "晚霁效韦苏州",
            "作者": "周紫芝",
            "内容": "重雾翳晓日，相持决阴晴。须臾忽战胜，日杲中天明。\n积雪压竹腰，欲举如垂旌。冰凌既融液，意气还峥嵘。\n花木手新植，未可分死生。庶几僵仆根，可与微阳争。\n况乃田亩间，春事亦渐营。新绿染麰麦，馀甘归竹萌。\n饱食遂可料，聊助春山行。一晴亦细可，系我忧喜情。\n我诗不浪作，有诗君勿轻。"
        },
        {
            "标题": "送吕右丞罢镇宛陵",
            "作者": "周紫芝",
            "内容": "汉室承平久，侯邦拱卫尊。勋华垂日月，展错动乾坤。\n开辟规模大，纷更制作繁。民劳箕敛日，虏痛凿空痕。\n鸣镝侵榆塞，穹庐指凤阍。羽书飞始急，鱼鼎沸初浑。\n内禅皇图远，春宫晓日暾。群妖悉菹醢，黄发半腾鶱。\n公入登丞辖，忠称自谏垣。论思知蹇蹇，属意本元元。\n蠖濩资扶掖，奇庬力引援。犬羊盟易失，虎兕敌仍存。\n转战知何已，风尘忽再昏。仓皇趋帐殿，奔北弃弓鞬。\n倾日心应折，瞻天眼欲眢。徽音求太姒，基命本姜嫄。\n大物归明辟，苍生荷国恩。推符迎代邸，结绶拥尧轩。\n灞上真人出，涂山万国奔。回天功不世，徙突事堪论。\n已复安西土，犹烦护北门。要须调鼎手，为洗泣隅冤。\n万杵坚城垒，千兵列戍屯。贼锋忧寇钞，原燎畏烧燔。\n坐啸初何事，渠凶不足吞。持平本宽大，馀事到平反。\n论说波澜阔，提携礼数蕃。时悬徐孺榻，亦置穆生樽。\n有客安圭筚，忘机在鸟猿。疾驰看騕袅，妙琢愧玙璠。\n始下横经帐，还攀欲去辕。月楼空窈窕，风旆舞缤翻。\n竹帛勋猷著，丝纶诏册温。磻溪未容老，琳馆且辞烦。\n閟计今犹在，忠怀不易谖。白麻终拜相，左衽待称藩。\n巨蠹消奸宄，良农植本根。抗章陈上策，补衮要嘉言。\n镇薄敦流俗，疏壅究治源。微生有荣耀，洗眼在山樊。"
        },
        {
            "标题": "春晚偶题",
            "作者": "周紫芝",
            "内容": "春与桃花作伴归，不须更著雨频催。帘垂尽日无人处，柳送晴天落絮来。\n愁里酒杯谁共把，眼前书叶懒重开。那知造物怜幽独，忽遣啼莺唤梦回。"
        },
        {
            "标题": "春意二首 其一",
            "作者": "周紫芝",
            "内容": "客思知多少，衰年倍感伤。寒犹噤鸟语，雨不听花香。\n去路如天远，春愁著斗量。拟抛彭泽印，挂席上归航。"
        },
        {
            "标题": "张载扬言扬州燕子无屋可居即船为巢命黄叔鱼赋诗今年春余始见叔鱼诗于宣城遂同赋",
            "作者": "周紫芝",
            "内容": "塞北胡儿归去日，扬州燕子却来时。空寻画舸藏风雨，更为傍人话别离。\n回首凄迷春水路，伤心零落旧巢泥。斜阳不见乌衣巷，一读君诗泪欲垂。"
        },
        {
            "标题": "次韵远猷旅夕二首 其二",
            "作者": "周紫芝",
            "内容": "久占无何作醉乡，人间万事只逢场。潘郎已老谩华发，梦得多情还断肠。\n政恐新愁无处着，不知清夜为谁长。烦君试草思归曲，付与蛾眉小抑扬。"
        },
        {
            "标题": "秋怀二首示陈李二省曹 其二",
            "作者": "周紫芝",
            "内容": "细数平生旧，谁人到白头。飘零无藉在，生死任羁愁。\n太白今诗伯，元龙昔胜流。吾衰已如许，何得奉君游。"
        },
        {
            "标题": "次韵远猷旅夕二首 其一",
            "作者": "周紫芝",
            "内容": "西风满眼莫登楼，回望乡关去末由。晚色不催金络马，夜灯空梦玉搔头。\n梁王行识相如赋，楚国方悲宋玉秋。万里长途知不晚，一杯聊为老人留。"
        },
        {
            "标题": "春意二首 其二",
            "作者": "周紫芝",
            "内容": "雨细无多子，云间又夕阳。鸟呼高枕梦，花醉老人肠。\n倩酒推愁去，凭诗伴日长。王孙归未得，草色自东墙。"
        },
        {
            "标题": "秋怀二首示陈李二省曹 其一",
            "作者": "周紫芝",
            "内容": "客枕难禁夜，醨樽不解愁。秋声归草树，霜力到衣裘。\n依约江南梦，留连海畔州。君休问新句，只有大刀头。"
        },
        {
            "标题": "次韵季共月夜见怀竹坡用子绍韵 其三",
            "作者": "周紫芝",
            "内容": "乌衣诸郎美如玉，笑我秋风卷茅屋。才高渠是判花人，头白吾羞汗青竹。"
        },
        {
            "标题": "追和向苏州舟次京口闻召诸公简朝中知旧",
            "作者": "周紫芝",
            "内容": "圣主思清战骑埃，尽将尺一起群才。匈奴莫向云中入，尚父今从海上来。\n绣祫不当毡毳用，玉关宁为犬羊开。公冠已挂知何事，犹有忠肠日九回。"
        },
        {
            "标题": "次韵季共月夜见怀竹坡用子绍韵 其二",
            "作者": "周紫芝",
            "内容": "寒窗有意过我无，雍容车骑子甚都。更当为作子虚赋，王郎文彩今相如。"
        },
        {
            "标题": "次韵季共月夜见怀竹坡用子绍韵 其一",
            "作者": "周紫芝",
            "内容": "五十九年蘧伯玉，家无担石居无屋。喜君马上风前诗，似我南坡月中竹。"
        },
        {
            "标题": "元夕访忍毋我已睡复起",
            "作者": "周紫芝",
            "内容": "残缸零落数枝红，春在空濛薄雾中。月似冰轮人似玉，车如流水马如龙。\n山僧睡起三更后，游客闲来一笑同。明暗短檠君莫厌，此灯无尽法无穷。"
        },
        {
            "标题": "次韵草堂主人雨中十首 其六",
            "作者": "周紫芝",
            "内容": "醉里青春挽不留，眼前戈甲几时休。溪边雨细花吹尽，陇上风寒麦又秋。"
        },
        {
            "标题": "次韵草堂主人雨中十首 其五",
            "作者": "周紫芝",
            "内容": "满溪烟雨湿芙蕖，绿叶红花锦不殊。闻说宛西桥畔宅，小园无地不荒芜。"
        },
        {
            "标题": "送虞伯瞻以宣城尉为上元方田官",
            "作者": "周紫芝",
            "内容": "曩时人物询石渠，风流文采知诸虞。老成不见典刑在，定识载行家有书。\n此郎胸中有泾渭，不比当年灞陵尉。可怜汗血名家驹，未有长途试千里。\n空鞭赤兔鞬臂弓，射杀穷山赤丸子。只今廊庙方赓歌，群材并用肩相摩。\n将分壤地辨垆㯺，要追禹迹穷岷嶓。悬知使者欲推毂，岂止朱墨精研磨。\n简书可畏君莫厌，会见天边给飞传。时来富贵亦偶然，且尽十分金潋滟。"
        },
        {
            "标题": "次韵草堂主人雨中十首 其四",
            "作者": "周紫芝",
            "内容": "少年结客不思家，酒涴春衫白苧麻。今日江村烟雨里，兵戈满地鬓双华。"
        },
        {
            "标题": "次韵草堂主人雨中十首 其七",
            "作者": "周紫芝",
            "内容": "乱来岁月总如流，头白江村不奈愁。老罢此身何处着，尚堪同倚雨中楼。"
        },
        {
            "标题": "次韵草堂主人雨中十首 其一",
            "作者": "周紫芝",
            "内容": "反锁衡门谁复开，草堂殊不见兵埃。雄风斜卷云头去，雌霓横遮雨脚回。"
        },
        {
            "标题": "次韵草堂主人雨中十首 其三",
            "作者": "周紫芝",
            "内容": "虎头山下元无路，龙骨溪边尚有窗。风里荷花吹不倒，雨中鸂鶒自成双。"
        },
        {
            "标题": "次韵草堂主人雨中十首 其二",
            "作者": "周紫芝",
            "内容": "有家怜我无乡地，好事知君不世情。借得小窗安净榻，卧听风雨入荷声。"
        },
        {
            "标题": "次韵同舍四月十日迎驾二首 其二",
            "作者": "周紫芝",
            "内容": "时平廊庙半夔龙，赵将何人说李葱。一见黄麾识全仗，始知赤舄有三公。"
        },
        {
            "标题": "次韵沈彦述官舍书事二绝 其二",
            "作者": "周紫芝",
            "内容": "晚得休文一解颜，识君曾是画图间。阳春白雪何由和，句有雌霓诵亦难。"
        },
        {
            "标题": "次韵草堂主人雨中十首 其十",
            "作者": "周紫芝",
            "内容": "避地偷生只闭门，不堪搔首对醨尊。行歌野哭江头路，雨叶风花总断魂。"
        },
        {
            "标题": "次韵草堂主人雨中十首 其八",
            "作者": "周紫芝",
            "内容": "含桃熟后莺还语，柳絮飞时燕亦忙。风物但随时节好，不知人意自凄凉。"
        },
        {
            "标题": "次韵沈彦述官舍书事二绝 其一",
            "作者": "周紫芝",
            "内容": "幕中从事最能诗，恐是当年杜牧之。渠为秋娘方觅句，莫将公事恼痴儿。"
        },
        {
            "标题": "次韵草堂主人雨中十首 其九",
            "作者": "周紫芝",
            "内容": "浴凫飞鹭下横塘，花过莺归草自长。恰似碧鸡坊口望，浣花溪上一茅堂。"
        },
        {
            "标题": "次韵春卿游黄蘖道场",
            "作者": "周紫芝",
            "内容": "长安多贵人，被服萦宝带。名字垂鼎彝，功勋压崧岱。\n一怀上蔡悲，乐事钟我辈。知君汗漫游，食蛤据龟背。\n若若笑痴儿，洋洋飞大盖。梯空瞰千山，阅此烟雨态。\n小阁亦何有，长松飒微籁。聊将身世梦，净洗佛祖戒。\n行乐要及时，幸此无籍在。只今况丰年，禾黍已旆旆。\n狂风不鸣条，积雨不破块。赏心失幽期，噬脐有馀悔。\n晓猿倘未惊，斯游君勿怪。便当买薄田，往抱躬耕耒。"
        },
        {
            "标题": "次韵林梅卿西湖载酒时仆以病不赴",
            "作者": "周紫芝",
            "内容": "西湖岂复似人间，付与瀛洲学士闲。百榼满倾桑落酒，两高聊作道场山。\n一年春事方三月，万里风烟静八蛮。白发可怜攲病枕，兰船空忆棹歌还。"
        },
        {
            "标题": "次韵同季夜宿松园兼呈清照",
            "作者": "周紫芝",
            "内容": "鹤骨松园老，霜髯八十春。相逢看日夕，留客赋诗新。\n鬼亦来听法，谁应可作邻。折腰营斗粟，宁不愧斯人。"
        },
        {
            "标题": "次韵答子容三首 其二",
            "作者": "周紫芝",
            "内容": "老懒不出门，泯默抱穷独。赖此千载人，洗我双病目。\n公思如悬河，倾泻归四渎。我如眢井泉，凿地日不足。\n幸分一滴甘，濡此将槁木。行当奉周旋，归囊粲珠玉。"
        },
        {
            "标题": "次韵答子容三首 其一",
            "作者": "周紫芝",
            "内容": "载酒念畴昔，幽寻日相过。十年登鬼录，奄冉今已多。\n旧盟难重寻，俗子终殊科。只今惊大巫，为我驱妖魔。\n但恐费推挽，劳君戒蹉跎。愿随翩翩子，徙倚南山阿。"
        },
        {
            "标题": "次韵答子容三首 其三",
            "作者": "周紫芝",
            "内容": "故交天一涯，涂路困脩阻。新交同一邦，对面日晤语。\n知君相知心，政在亹亹处。朝屐穷幽深，夜床同晓雨。\n似闻跫然音，振翮便轻举。俗物多败人，公其勿轻许。"
        },
        {
            "标题": "次韵任道卿见寄",
            "作者": "周紫芝",
            "内容": "连璧终惭玉一双，何曾有句似澄江。九霄鸿鹄终掀举，三峡波涛看击撞。\n长袖婆娑终解舞，短歌哀怨不成腔。诗坛老将元无敌，合为奔军作受降。"
        },
        {
            "标题": "次韵韦深道见寄",
            "作者": "周紫芝",
            "内容": "不见苏州五字诗，韦郎有句解人颐。长镵白柄林间事，折角乌巾世外姿。\n失马未应无后福，亡羊政恐坐多岐。人生一笑真难事，白发逢君苦恨迟。"
        },
        {
            "标题": "次韵王彦猷参谋避胡 其二",
            "作者": "周紫芝",
            "内容": "扁舟流浪作浮家，病齿凋零脱左车。千里归心秋后燕，一年春事雨前茶。\n它时我自开三径，此去君当判六花。相见已还平日愿，豚蹄何用祝污邪。"
        },
        {
            "标题": "次韵次卿寄李姑溪时欲问舍宛陵",
            "作者": "周紫芝",
            "内容": "我亦平生愿执鞭，拜公眉宇记当年。泰和人物真图画，李白风流是列仙。\n雪里已无回棹意，文中新有卜居篇。幅巾还作溪堂梦，何日相从句水边。"
        },
        {
            "标题": "次韵王彦猷参谋避胡",
            "作者": "周紫芝",
            "内容": "诗如摩诘自名家，未数刘颠赋雪车。问字谁携子云酒，敲门拟送玉川茶。\n回头拾得风前句，扫地先除眼界花。老去无缘浑似梦，相随真欲问毗邪。"
        },
        {
            "标题": "奉和黄文若赠刁文叔",
            "作者": "周紫芝",
            "内容": "昔日风流守，流传父老知。诸孙今若此，天意了无疑。\n醉里开愁眼，灯前得近诗。闻名真已久，识面更何时。"
        },
        {
            "标题": "次韵李彦恢简钱侍郎因叙将别之意",
            "作者": "周紫芝",
            "内容": "两淮持节记当年，奏计归来雪满颠。应念故人今老矣，载瞻行旆只依然。\n欲知鸿雁劬劳日，便是鹓鸾咫尺天。况有金兰在坡禁，一生交分岂轻捐。"
        },
        {
            "标题": "送吕霞卿吕当世弃官而出家今为道士",
            "作者": "周紫芝",
            "内容": "得钱梦秽官梦尸，等为臭腐焉用为。世人爱官如爱命，君独弃官如弃泥。\n道人胸中少荆棘，一色但种枣与梨。华名自毁不足取，高位疾颠无乃危。\n鱼须忽复入君手，三命循墙急须走。朝持玉磬诵琅函，夜着黄冠朝北斗。\n天上云车久未来，壶中日月空长久。吴山楚泽两西东，与子一笑殊匆匆。\n会当握手五百载，摩挲金狄还相逢。"
        },
        {
            "标题": "次韵刘元亢读白乐天与刘梦得书",
            "作者": "周紫芝",
            "内容": "香山天下士，直道可事君。口语作奇祸，后来成积薪。\n巨栋虽已捐，白璧原自珍。百年付春梦，千载期斯人。\n可怜肉食子，议者空反唇。文华一照耀，今古无搢绅。\n才高固不世，盛德终少邻。鹿鹿数馀子，琐琐非公伦。\n丰盈与名誉，讵可钟一身。暮年林壑意，觞咏全天真。\n君子与小人，两者自此分。寄言颜巷徒，勿语伤哉贫。"
        },
        {
            "标题": "次韵王次卿喜刘元亢登第",
            "作者": "周紫芝",
            "内容": "刘郎才思似春闲，文在阿房季孟间。尽把胸中着云梦，还从笔底看波澜。\n我无富贵询唐举，人说科名污次山。驰马行看归旧物，舞衣先喜慰亲颜。"
        },
        {
            "标题": "次韵张元明书刘氏草堂",
            "作者": "周紫芝",
            "内容": "草堂闻出碧鸡西，一色桃花去路迷。有眼固应元自白，无腰略可为人低。\n池塘看浴双凫雨，帘幕时衔燕子泥。想得君家旧蓑笠，依然犹在太真溪。"
        },
        {
            "标题": "次韵元素赋余新居",
            "作者": "周紫芝",
            "内容": "一樽能此共窥临，草色凄迷步履深。黄帽青鞋聊偃蹇，白衣苍狗自浮沉。\n瓮头酒熟须同把，窗下诗成亦共吟。待得吾庐真可爱，更须绕屋树成阴。"
        },
        {
            "标题": "次韵王兴周斋宿省舍",
            "作者": "周紫芝",
            "内容": "念昔始解事，结交少年场。一生徒苦辛，两鬓今成霜。\n颇亦恨晚岁，始得同舍郎。邂逅笑语间，仿佛芝兰香。\n朝吟共棐几，暮归沾馀觞。忽奉太室祠，共荐房俎羊。\n晓陪奉常班，琼佩参翱翔。只今坐斋宫，夜雨谁对床。\n王事间何阔，咫尺遥相望。聊持鹧鸪椀，为浇冰雪肠。\n五字忽鼎来，古锦翻诗囊。无力攻长城，有眼惊夜光。\n跂彼笑织女，不复成报章。何当毕祠事，共上南山冈。\n更约颜李萧，一笑同徜徉。"
        },
        {
            "标题": "次韵文殊老人题宝顶寺",
            "作者": "周紫芝",
            "内容": "门连弱水不可渡，山似妙高知几寻。得雨僧分香积饭，行檀人施袅蹄金。\n重新佛屋龙天喜，已退魔军岁月深。老去愿随君共隐，谁能拥膝更长吟。"
        },
        {
            "标题": "次韵仲平斋宿慧照",
            "作者": "周紫芝",
            "内容": "中郎自是廊庙才，平生忧国心如斋。太常章句十二万，说论不与心相乖。\n周王五礼久不作，后夔八音今复谐。君不见周南留滞汉太史，夜瞻爟火空兴怀。\n朱弦且可奉祠事，画舸未用思清淮。行当入对青琐闼，可但走马章台街。\n持竿我欲钓烟水，岁晚黄帽仍青鞋。诸公方蒇太平事，翁也漫作优人俳。"
        },
        {
            "标题": "官军屡捷淮寇渐平五首 其五",
            "作者": "周紫芝",
            "内容": "新得降番壤地开，玉觞争奉万年杯。明年御枣红千颗，又见青徐入贡来。"
        },
        {
            "标题": "官军屡捷淮寇渐平五首 其四",
            "作者": "周紫芝",
            "内容": "枣熟梨黄河朔秋，颇闻箕敛不胜愁。迎师已欲携箪食，脔炙何劳费万牛。"
        },
        {
            "标题": "次韵何子楚题吴传朋石渠大字",
            "作者": "周紫芝",
            "内容": "中郎往昔游鸿都，眼见帚垩心成书。乃知隶法亦天授，后世岂复斯人徒。\n周王百度新复古，道家山是图书府。吴侯妙翰绝古今，高榜横空近风雨。\n大字三尺古所难，细书不要乌丝栏。四蹄自抉水边石，两翮忽举空中鸾。\n知君自是文中虎，便恐声名传帝所。借令头白下凌云，寄语韦郎耐辛苦。"
        },
        {
            "标题": "官军屡捷淮寇渐平五首 其二",
            "作者": "周紫芝",
            "内容": "拥道行人拨不开，槛车行看缚戎魁。羽书便恐椎门入，知是淮阴露布来。"
        },
        {
            "标题": "官军屡捷淮寇渐平五首 其一",
            "作者": "周紫芝",
            "内容": "北来骁虏尽成禽，九庙行闻奏凯音。从此燕齐如振槁，将军勋业似淮阴。"
        },
        {
            "标题": "官军屡捷淮寇渐平五首 其三",
            "作者": "周紫芝",
            "内容": "风声鹤唳是王师，大似秦苻欲破时。黄屋乍闻天一笑，此欢应有近臣知。"
        },
        {
            "标题": "次韵韦深道哭陈谏议",
            "作者": "周紫芝",
            "内容": "自是群奸误圣君，初心岂愿作忠臣。平生劲气埋黄壤，当日嘉言在紫宸。\n谏议裂麻方伏閤，诸公鸣玉自垂绅。向来六子俱诛灭，此道于谁较屈伸。"
        },
        {
            "标题": "次韵刘尉雪后东冈寻梅",
            "作者": "周紫芝",
            "内容": "雪压东冈千树梅，忍寒谁肯为渠来。却愁花底人如玉，羞得南枝不敢开。"
        },
        {
            "标题": "次韵袁时良司理二绝 其一",
            "作者": "周紫芝",
            "内容": "白头身落乱书丛，粗遣残年不记功。乞得闲官歌楚些，始知君德被昆虫。"
        },
        {
            "标题": "仆将南归笑庵以诗见留次韵",
            "作者": "周紫芝",
            "内容": "思家一日似三秋，病眼凄然怯上楼。十幅风蒲催我去，数枝烟竹为君留。\n还将晓枕灯前句，分作孤蓬雨后愁。便合北来寻老伴，人间何处有汤休。"
        },
        {
            "标题": "次韵袁时良司理二绝 其二",
            "作者": "周紫芝",
            "内容": "人说篇章晚更雄，建安诸子未为功。今朝春草传新句，昨夜灯花缀玉虫。"
        },
        {
            "标题": "次韵赵签判用李漕韵见示",
            "作者": "周紫芝",
            "内容": "九陌尘中度岁年，不堪乌帽著华颠。名虽已愧周公瑾，诗或时参孟浩然。\n岂料晚途莲幕客，肯来同醉玉壶天。人间富贵须公等，佩楪从今可尽捐。"
        },
        {
            "标题": "次韵道卿催梅",
            "作者": "周紫芝",
            "内容": "江上连朝暗飞雪，花信风迟寒凛冽。东阁观梅殊未妍，扬州何逊心应折。\n何郎思苦花欲开，羯鼓不倩天公催。诗翁自是催花手，能挽春从天际来。\n帐下玉人羞起晚，弄粉含姿半骄蹇。应怜冶叶与倡条，有意凌寒入芳苑。\n君诗好更谁与论，会令寒谷生春温。冰姿一笑忽满眼，谁道鹤林花有神。"
        },
        {
            "标题": "早发北山由麦岭饭大",
            "作者": "周紫芝",
            "内容": "濒湖两峰高，屹立晓相望。苍凉升海日，肮脏露千嶂。\n羸骖绝坡陁，岩谷饱追访。缅怀洪荒初，蕴蓄含万象。\n浑沌久已死，倏忽真巧匠。谁令凿空手，出此奇险状。\n中虚纳游云，谷静答幽唱。暗穴下无底，涛声想悲壮。\n十八老声闻，附石出遗像。谁其架脩椽，置屋云雨上。\n青山不知数，绕屋森百丈。忽于两峰间，万顷见烟浪。\n澎湃海潮声，往往入藜杖。天公知爱山，令我拜嘉贶。\n眇焉隔仙凡，欲往漫惆怅。便当学枯禅，绮语蠲宿妄。\n自足伴周旋，长年此遐放。"
        },
        {
            "标题": "登杜牧之翠微亭故基",
            "作者": "周紫芝",
            "内容": "秋草无情上舞台，清江犹抱故山回。紫微郎为谁携酒，斜日西风菊自开。"
        },
        {
            "标题": "去年闻载扬在武林及余至而载扬",
            "作者": "周紫芝",
            "内容": "与君一别几经秋，忽作脩文地下游。诗忆向来云态度，人今何在柳风流。\n西湖烟月生前恨，客路风霜晚岁愁。胜日交流半零落，数行老泪倩谁收。"
        },
        {
            "标题": "次韵答春卿寻梅",
            "作者": "周紫芝",
            "内容": "霜梅槁立清江濆，谁当为挽归来魂。青鞋醉踏江沙路，玉蕤簪帽惊王孙。\n临风想见花有语，此郎词赋如文园。花开无情落亦易，闻香当款知谁门。\n怕看落地白雪满，便恐缀枝青子繁。温风明月不易得，绕树莫放花黄昏。\n知君共醉有佳客，此意归来谁与论。烦君与问花无恙，尚堪一笑同清樽。"
        },
        {
            "标题": "剪芦藩出木犀二绝 其二",
            "作者": "周紫芝",
            "内容": "特地移藩唤木犀，眼明初见岁寒枝。临风想像香来处，不到黄昏满树时。"
        },
        {
            "标题": "剪芦藩出木犀二绝 其一",
            "作者": "周紫芝",
            "内容": "小窗幽绝为谁通，分得清阴落坐中。可笑森严木居士，肯来相伴竹坡翁。"
        },
        {
            "标题": "青阳道中望九华诸峰作",
            "作者": "周紫芝",
            "内容": "平生爱山意，瞑目想奇崛。东南号多山，万岭空峍屼。\n不知垆锤工，铸此一尤物。峰峦与天近，紫翠争日出。\n何年飞三山，此事亦恍惚。要欲移嵌岩，下作仙圣窟。\n我愿从之游，飞升蜕尘骨。山行尚悠悠，客意殊忽忽。\n弱水不可渡，瘦马聊自兀。落日回寸眸，飞鸟但灭没。"
        },
        {
            "标题": "白苧歌",
            "作者": "周紫芝",
            "内容": "大垂手，小垂手，江南白苧世希有。吴姬十指玉纤纤，白苧新裁舞衣袖。\n秋江四面绕吴宫，吴宫霜橘树树红。吴王夜燕不知晓，但见红日升曈昽。\n美人低鬟复回袖，持酒献君上君寿。\n人生得意不行乐，白日如梭夜催昼。吴山依旧吴江清，离宫故苑难为情。\n不知谁遣南山鹿，还向姑苏台下行。"
        },
        {
            "标题": "次韵伯达大水见怀二绝 其一",
            "作者": "周紫芝",
            "内容": "雨涨平池绿似淮，半扉春水眼慵开。无钱得买扁舟去，莫道旧来今不来。"
        },
        {
            "标题": "次韵伯达大水见怀二绝 其二",
            "作者": "周紫芝",
            "内容": "相望千家信不通，悬知春在雨声中。蹇驴欲去愁泥滑，安得西飞六尺鸿。"
        },
        {
            "标题": "送呼延韩仲",
            "作者": "周紫芝",
            "内容": "人生何苦著儒冠，心与功名了不干。早岁气吞云梦泽，暮年身作灞陵官。\n欲寻故国今安在，漫醉醨樽不当欢。老别相逢知几日，花须句在好重看。"
        },
        {
            "标题": "代人赠别二首 其一",
            "作者": "周紫芝",
            "内容": "缕金歌里越姬羞，红蜡光中翠黛愁。贪向樽前话离别，不知郎酒十分流。"
        },
        {
            "标题": "代人赠别二首 其二",
            "作者": "周紫芝",
            "内容": "越奴年纪似罗敷，年纪无多情有馀。别后此情能记否，好凭北雁寄南书。"
        },
        {
            "标题": "读东坡儋耳新诗",
            "作者": "周紫芝",
            "内容": "先生流落久居夷，属国前身事巳非。万里岷峨空入梦，七年海峤不思归。\n桄榔叶暗蛮村雨，荔子红垂瘴岭扉。政坐诗穷关底事，云鹏谁道总卑飞。"
        },
        {
            "标题": "借书",
            "作者": "周紫芝",
            "内容": "牢落偏州少士夫，一鸱求借是书无。道山堂外长廊下，黄卷如云记石渠。"
        },
        {
            "标题": "蔡澄源录三家诗见借各题一诗以还之 其一",
            "作者": "周紫芝",
            "内容": "翰林才大今师伯，目短曹刘数仞墙。我亦当年曾问字，云泥无路可升堂。"
        },
        {
            "标题": "十月晦日郡席见鹅梨",
            "作者": "周紫芝",
            "内容": "雪后新尝溅齿泉，樽前风味固依然。自从北郡无人到，不见鹅梨今几年。\n鲁酒谩倾犹病渴，并刀未下已流涎。从今莫觅张公种，饤坐虽多不当贤。"
        },
        {
            "标题": "蔡长源以老马见借驽甚戏作",
            "作者": "周紫芝",
            "内容": "羸骖已老莫嗔渠，涉世迂疏我自愚。马不能言当臆对，未知吾孰与君驽。"
        },
        {
            "标题": "蔡澄源录三家诗见借各题一诗以还之 其二",
            "作者": "周紫芝",
            "内容": "早时得句唾成珠，晚岁分符雪似须。聊复把公诗过日，何心赋我食无馀。"
        },
        {
            "标题": "次韵伯尹登严子陵钓台",
            "作者": "周紫芝",
            "内容": "明光宫中枭夜鸣，汉鼎何人窥重轻。老颅未污属镂血，四海掩鼻愁膻腥。\n当时避地岂得已，岩栖水宿俱非情。谁知举世无真隐，此意独高严子陵。\n一钩明月满蓑雨，桃花水涨春江平。生涯颇似玄真子，端欲钓鱼非钓名。\n故人巳作飞龙起，犹着羊裘钓烟水。异时侯霸岂其俦，未可轻将衮衣比。\n心知不为世人屈，无故不作三公耳。富贵浮云只眼前，执戟长怜子扬子。\n丈夫名节倘未立，安用区区识奇字。"
        },
        {
            "标题": "九日登凤凰台",
            "作者": "周紫芝",
            "内容": "落木惊高秋，旅食念行役。含羞古祠花，青蕊未堪摘。\n云山不着脚，佳节似可惜。一啸百尺台，往趁凌风翮。\n群山如玉玞，千古围故国。孤城打寒潮，往事谁记忆。\n玉树那得花，金莲去无迹。兴亡更六朝，溅血几飞镝。\n重瞳飞上天，毰毸避矰弋。何年览德辉，古榜犹可识。\n父老无由询，残碑少遗刻。空馀吊古涕，自对斜阳滴。"
        },
        {
            "标题": "小重山·碧玉山围十里湖",
            "作者": "周紫芝",
            "内容": "碧玉山围十里湖。水云天共远，戏双凫。河阳花县锦屏铺。人不老，长日在蓬壶。一笑且踟蹰。会骑箕尾去，上云衢。十分深注碧琳腴。休惜醉，醉後有人扶。"
        },
        {
            "标题": "次韵道卿残腊步游林薮草木渐有生意三首 其三",
            "作者": "周紫芝",
            "内容": "人生有荣瘁，否极泰必来。君看九地春，寸草无馀荄。\n白首始一遇，蒲轮迎老枚。祁隐不可招，诩径行当开。\n我欲寻卢敖，卢敖安在哉。但当急洗眼，看子登云台。"
        },
        {
            "标题": "陪李使君登庾楼是日云雾不见淮山二首 其一",
            "作者": "周紫芝",
            "内容": "跨江云梦不胜宽，楼在江声汹涌间。试看坐中寻得句，说君眼力尽时山。"
        },
        {
            "标题": "陪李使君登庾楼是日云雾不见淮山二首 其二",
            "作者": "周紫芝",
            "内容": "楼前江水看镕银，江外淮山色未分。安得长驱鳄鱼手，为开南岳岭头云。"
        },
        {
            "标题": "韩干画郭家师子花此画本江南故家",
            "作者": "周紫芝",
            "内容": "神驹堕地无渥洼，象龙不复来流沙。开元画手老韩干，为作郭家师子花。\n当年故物不堪看，踣铁四蹄俱脱腕。英姿逸态犹精神，仿佛风鬃血流汗。\n龙眠画足不画蛇，意象异世同一家。由来四大各假合，得此三昧无等差。\n中郎名高自年少，画工如山不同调。人间意气惊薾云，笔下风流尔得妙。\n王家人物小安丰，作诗论画公所同。一洗万古凡马空，九原谁唤杜陵翁。"
        },
        {
            "标题": "点绛唇（西池桃花落尽赋此）",
            "作者": "周紫芝",
            "内容": "燕子风高，小桃枝上花无数。乱溪深处。满地飞红雨。\n\n唤得春来，又送春归去。浑无绪。刘郎前度。空记来时路。"
        },
        {
            "标题": "点绛唇·人道长生",
            "作者": "周紫芝",
            "内容": "人道长生，算来世上何曾有。玉尊长倒。早是人间少。四十年来，历尽闲烦恼。如今老。大家开口。赢得花前笑。"
        },
        {
            "标题": "恭和御制郊祀喜晴诗",
            "作者": "周紫芝",
            "内容": "圣学渊源贯九邱，雍容元祀得迟留。明庭未款宸心肃，云驭先回晓月浮。\n三礼秩宗归大圣，一言悟主付千秋。已通爟火亲祠事，更有何人敢告猷。"
        },
        {
            "标题": "定风波令/定风波 其四 与孙祖恭求酴醾",
            "作者": "周紫芝",
            "内容": "旧日酴醾时候。酒涴粉香襟袖。老去惜春心，试问孙郎知否。\n花瘦。花瘦。剪取一枝重嗅。"
        },
        {
            "标题": "时宰相生日乐府三首 其一",
            "作者": "周紫芝",
            "内容": "帝居七星中紫宸，黄金掣销天开门。中人传诏不动尘，御府拜赐天炉芬。\n郁金苏合百和匀，双虬镂合盘雕纹。云锦织帕劳天孙，金狻猊拥春空云。\n流霞一酌千日醺，寿公遐龄天语温。朱弦白雪声调新，洞庭之乐人皆闻。\n官家异礼尊帝臣，八师七友无此勋。圣贤一出五百岁，开辟以来能几人。\n东方曼倩何足数，三食仙桃识王母。何当移植上林中，岁岁年年见花吐。\n溪上人家自一川，武陵邂逅非神仙。但令父老不识战，人间何处无桃源。\n自从罢武得生活，垂髫小女皆能言。肯为八方开寿域，庙堂政要公调元。"
        },
        {
            "标题": "张老借东轩昼睡",
            "作者": "周紫芝",
            "内容": "谁言知处是闲愁，一入华胥万事休。借得东轩还宿愿，何须云梦泽南州。"
        },
        {
            "标题": "后数日始得薄雪",
            "作者": "周紫芝",
            "内容": "残腊不附火，冬温渠堪说。身疑在炎方，隆冬有馀热。\n天公费许力，酝此一薄雪。草青先得春，麦短未濡蘖。\n因风始空濛，着地忽滴歇。人生亦复尔，过眼倏变灭。\n谁能将空花，认有作嗔悦。急须营一杯，烂醉梅上月。"
        },
        {
            "标题": "次韵陈郎中再赋孤山梅",
            "作者": "周紫芝",
            "内容": "南枝先回北枝槁，玉山谁向花前倒。庾郎已老怕愁多，何郎怜花为谁恼。\n今年冬温得雪迟，西湖地胜着花早。旧时处士作诗处，篱落横枝为谁好。\n清霜着树月满枝，白雪堆花门不扫。丽句谁能铁石肠，赖有广平文独老。\n借令一笑有馀妍，赋此新诗不须草。归寻手种桃李花，痛剪繁枝投有昊。"
        },
        {
            "标题": "浣溪沙（今岁冬温，近腊无雪，而梅殊未放。戏作浣溪沙三叠，以望发奇秀）",
            "作者": "周紫芝",
            "内容": "近腊风光一半休。南枝未动北枝愁。嫦娥莫是见人羞。\n\n么凤不传蓬岛信，杜鹃空办鹤林秋。便须千杖打梁州。"
        },
        {
            "标题": "饮沈都曹家梅花下",
            "作者": "周紫芝",
            "内容": "去年夜走山百盘，山中飞雪朝漫漫。不知春向梦中尽，更有梅花醉后看。\n今年冬温寒力软，春入梅梢已堪剪。插花重饮故人樽，犹得一枝供细撚。\n岂知丛棘避戈鋋，还对粉香惊婉娈。花前楚客狂欲颠，月下吴牛空自喘。\n明年尚恐贼连营，零落肯教花满眼。只今犹可醉馀香，杯行到君莫嫌满。"
        },
        {
            "标题": "次韵韦深道独乐堂十绝 其三",
            "作者": "周紫芝",
            "内容": "棐几坐永日，岩花动微风。未知堂中人，此乐谁与同。"
        },
        {
            "标题": "拟司马相如琴歌代文君答二首",
            "作者": "周紫芝",
            "内容": "凤兮凤兮胡不归，胡为四海求其雌。其室良迩知者谁，邂逅相遇君独知。\n彼美人兮伟容仪，愿与君兮相追随，归丹山兮栖高枝。"
        },
        {
            "标题": "次韵韦深道独乐堂十绝 其二",
            "作者": "周紫芝",
            "内容": "人生几蜡屐，千古一草堂。得失了自判，较然不须量。"
        },
        {
            "标题": "次韵韦深道独乐堂十绝 其四",
            "作者": "周紫芝",
            "内容": "达人信死生，过眼阅暖冷。了知梦境中，此味独差永。"
        },
        {
            "标题": "拟司马相如琴歌代文君答二首 其二",
            "作者": "周紫芝",
            "内容": "凤兮凤兮鸣噰噰，雄将飞兮雌将从。天寒惨惨多悲风，双翮欲举心所同。\n山石可凿金可镕，妾心皎皎如日中。"
        },
        {
            "标题": "次韵韦深道独乐堂十绝 其一",
            "作者": "周紫芝",
            "内容": "廊庙登元勋，四海歌画一。群公各交章，君乃卜少室。"
        },
        {
            "标题": "次韵韦深道独乐堂十绝 其五",
            "作者": "周紫芝",
            "内容": "曩喜韦苏州，有句尽平淡。只今把君诗，去眼不可暂。"
        },
        {
            "标题": "读楚词三首 其二",
            "作者": "周紫芝",
            "内容": "方从黄棘望回骖，可笑襄王又信谗。已分世间无鲍叔，便须水底觅彭咸。"
        },
        {
            "标题": "读楚词三首 其三",
            "作者": "周紫芝",
            "内容": "人生长策是同流，却遣何人为国忧。鼎镬轩裳俱一死，屈原何得畏阳侯。"
        },
        {
            "标题": "次韵韦深道独乐堂十绝 其十",
            "作者": "周紫芝",
            "内容": "跂首望蘅皋，远目聊增明。相逢定何夕，剧谈到参横。"
        },
        {
            "标题": "读楚词三首 其一",
            "作者": "周紫芝",
            "内容": "借令无策拒强秦，何至甘心受虎吞。楚国已墟三十载，区区犹念尔东门。"
        },
        {
            "标题": "次韵韦深道独乐堂十绝 其七",
            "作者": "周紫芝",
            "内容": "闻君开华堂，图书富千古。应笑碧衣郎，试吏坐蓝缕。"
        },
        {
            "标题": "次韵韦深道独乐堂十绝 其九",
            "作者": "周紫芝",
            "内容": "草木各有态，臭味久已分。愿言兰芷丛，东风佩微薰。"
        },
        {
            "标题": "晚眺",
            "作者": "周紫芝",
            "内容": "望极应千里，人家自一村。客帆何处落，邻碓隔烟闻。\n山自秋来瘦，江从雨后浑。平生幽独意，为客却销魂。"
        },
        {
            "标题": "次韵韦深道独乐堂十绝 其八",
            "作者": "周紫芝",
            "内容": "爱酒惜杯乾，懒衣愁客至。世无锦江翁，谁识幽人意。"
        },
        {
            "标题": "次韵韦深道独乐堂十绝 其六",
            "作者": "周紫芝",
            "内容": "鬻钱走京师，我笑员半千。玉阶求自试，北牖输高眠。"
        },
        {
            "标题": "蠹鱼",
            "作者": "周紫芝",
            "内容": "山堂夜雨如决渠，黄梅半熟书生鱼。树头朝日忽复出，聊向空阶翻故书。\n老人耕凿无膏腴，缃囊细字时相娱。自欣引睡得黄奶，便恐无意呼青奴。\n读书本不求甚解，姓名足记知有馀。此虫何乃徒饱腹，死葬书叶真痴愚。\n不如化作石帆山下茧，织成吴绫光满眼。乞与袁娘作舞衣，常把花枝侍君辇。"
        },
        {
            "标题": "读外舅高晋翁诗集",
            "作者": "周紫芝",
            "内容": "结发论人物，倾心慕老成。扫门嗟齿暮，洗眼失冰清。\n心苦弹冠懒，名应脱屦轻。眼高空尔辈，醉熟自平生。\n长啸苏门冷，微颦下蔡倾。千兵森武库，五字筑诗城。\n鲍谢篇章丽，阴何句法精。聱牙徒自放，贞耀复谁旌。\n草露功名薄，春云岁月更。鸭头江自绿，马鬣墓还平。\n踪迹荆襄在，文华剑佩荣。尘编愁独把，清泪一纵横。"
        },
        {
            "标题": "读枢密张公梅雪二诗公讳叔夜",
            "作者": "周紫芝",
            "内容": "禁中颇牧谁最良，上前论事张子房。张公九尺须眉苍，谈兵说剑眼为方。\n金城有策若未试，便恐谈笑无戎羌。时平不用临边手，乞得南州作醉乡。\n黄堂酒尽客未起，清畎风多禾自长。只今白雪醉中句，犹带东阁官梅香。\n胡狂敢挽射日弩，当年谁上东封章。王城三月断信息，贼军蚁附方跳梁。\n白头侍郎最先至，拥兵直入趋咸阳。中人传诏天为喜，戎师夜遁军威张。\n太宰官高亦动色，毬路带禠腰金黄。功名无成落边土，此老此功谁更数。\n想得韦韝毳幕寒，夜听边声泪如雨。"
        },
        {
            "标题": "次韵庭藻读少陵集 其二",
            "作者": "周紫芝",
            "内容": "濯锦江头可一杯，碧鸡坊口草堂开。十年剑外无相识，黄四娘家几度来。"
        },
        {
            "标题": "次韵庭藻读少陵集 其三",
            "作者": "周紫芝",
            "内容": "玉烛初调大历年，先生偶脱万兵前。谁教早献千金赋，可得看囊更有钱。"
        },
        {
            "标题": "谢元不伐寄灵岩七诗用梅圣俞韵",
            "作者": "周紫芝",
            "内容": "灵岩胜绝天下稀，开凿乃自太古出。山名初岂有显晦，胜处要须诗黼黻。\n自从梅老登列仙，尤物谁怜久埋没。具茨笔力扛九鼎，坐遣清诗入山骨。\n据龟食蛤谁与游，绛节云车到仙窟。云间招手疑有无，月下吹箫真仿佛。\n飞云杳蔼风吹香，翠润空濛雨垂湿。谁从洞口看金书，想对神清时独立。\n我家灵岩山脚底，识面何由恍如失。虽无幽梦到三山，尚有明珠容什袭。"
        },
        {
            "标题": "次韵庭藻读少陵集 其一",
            "作者": "周紫芝",
            "内容": "李杜文章万丈高，就中诗律少陵豪。风流自是渠家事，奴仆从来可命骚。"
        },
        {
            "标题": "吴夫人挽词 其一",
            "作者": "周紫芝",
            "内容": "懿德闺房重，高名远近称。流年忽成梦，素节尚如冰。\n法悟无生忍，禅参最上乘。应怜女博士，空近读书灯。"
        },
        {
            "标题": "小儿灯下读细书戏作",
            "作者": "周紫芝",
            "内容": "一生青白强锱铢，老眼昏昏亦废书。长剑竟辜真事业，短檠空照旧虫鱼。\n临风忘酒殊妨事，隔雾看花不管渠。犹与蝇头较多寡，小儿曹合戒前车。"
        },
        {
            "标题": "正月十五日同圆明老师渡溪西雨作不可回三绝 其一",
            "作者": "周紫芝",
            "内容": "伴师同拄一枝藤，野岸凌兢踏断冰。老去莫辜元夜眼，试凭江阁看渔灯。"
        },
        {
            "标题": "正月十五日同圆明老师渡溪西雨作不可回三绝 其二",
            "作者": "周紫芝",
            "内容": "旧时好客孔文举，无事长随支道林。灯夜羞归对妻子，传柑知我已无心。"
        },
        {
            "标题": "南柯子/南歌子",
            "作者": "周紫芝",
            "内容": "蝉薄轻梳鬓，螺香浅画眉。西湖人道似西施。人似西施浓淡、更相宜。画烛催歌板，飞花上舞衣。殷勤犹劝玉东西。不道使君肠断、已多时。"
        },
        {
            "标题": "正月十五日同圆明老师渡溪西雨作不可回三绝 其三",
            "作者": "周紫芝",
            "内容": "一别风尘客恨长，凤城灯烛记微茫。人生相见知何定，夜雨重来此对床。"
        },
        {
            "标题": "次韵元素对雪十韵",
            "作者": "周紫芝",
            "内容": "云冻风仍急，天低雪未收。山寒飞鸟绝，江晚一蓑幽。\n晓树梅初放，风帘絮自投。孤鶱迷远鹤，痴立看饥鸥。\n枥马归鞍速，韝鹰猎羽遒。连城理睥睨，千骑冷貔貅。\n何处回兰棹，谁人拥钓裘。闭门怜我病，得句付君搜。\n上瑞书三白，登年在九秋。何当明月夜，同作广寒游。"
        },
        {
            "标题": "游多福寺寺有佛牙光色殊胜而安定郡王墓在其后二绝 其一",
            "作者": "周紫芝",
            "内容": "吹尽青丝两鬓华，旋裁林下老生涯。已携斋钵分僧饭，更炷香云礼佛牙。"
        },
        {
            "标题": "十日雨中对花",
            "作者": "周紫芝",
            "内容": "客有谁持酒，花犹解过墙。西风吹画幕，细雨湿红妆。\n此地当愁眼，回头隔异乡。几时攲醉帽，一朵荐重阳。"
        },
        {
            "标题": "游多福寺寺有佛牙光色殊胜而安定郡王墓在其后二绝 其二",
            "作者": "周紫芝",
            "内容": "千古风流挽不回，满山秋叶寄馀哀。奏璈人去今何在，谁酿黄柑荐一杯。"
        },
        {
            "标题": "伯瞻作酒官植竹局中见索鄙句",
            "作者": "周紫芝",
            "内容": "虞郎种粟秋不收，一生坎轲多穷愁。有才无命百寮底，人笑猕猴骑土牛。\n蚤时脱身隐吴市，晚岁作吏分糟丘。贵人官高印如斗，君独鸡栖马如狗。\n骑曹只可呼马曹，漫仕何人知漫叟。平生好竹心未阑，小分云岭青檀栾。\n横窗尚恐翠露薄，得雨便作秋声寒。向来曲糵一扫尽，风月已足供蹒跚。\n吾门如市心若水，箕坐不知身是官。念我平生绝韵友，相从久结无情欢。\n君当下榻我亦往，风雨对眠听梦残。"
        },
        {
            "标题": "减字木兰花 其二 内子生日",
            "作者": "周紫芝",
            "内容": "蓬莱三岛。上有青青千岁草。玉佩烟鬟。来作人间一笑欢。"
        },
        {
            "标题": "次韵雷飞卿送其女兄南归",
            "作者": "周紫芝",
            "内容": "兰皋飞佩一凄然，别酒深倾玉满船。谁唤孤帆落天际，尽驱秋色到愁边。\n燎须心在人能说，拟絮才高墨未乾。莫向南湖频着眼，断鸿疏影在云烟。"
        },
        {
            "标题": "三月二十二日游昭山前一日讷禅师死",
            "作者": "周紫芝",
            "内容": "今日天色佳，晴光与山秀。道人邀我出，共访山中旧。\n马首转岩阿，佛屋露螭兽。残花趣春事，白水决崖溜。\n山行乱人影，香火各奔辏。禅师秋月空，遗像孤鹤瘦。\n平生三昩句，高压岛与昼。风吹水成纹，妙语本天就。\n莫言鸠摩罗，临死出神咒。"
        },
        {
            "标题": "二月二十六日伯远邀游小园明日有诗次韵",
            "作者": "周紫芝",
            "内容": "园荒不见二疏归，风引长藤欲上篱。燕子作巢春寂寂，竹枝摇月影离离。\n谁为五柳当年传，又诵三堂此日诗。我欲一邱藏曲折，此心唯有子相知。"
        },
        {
            "标题": "十一月十一日夜步行中庭月色明甚作诗三绝 其一",
            "作者": "周紫芝",
            "内容": "冰轮渐出海西头，身在三吴近海州。赖有梅花管羁客，细分疏影上驼裘。"
        },
        {
            "标题": "九日竹坡昼睡二首 其二",
            "作者": "周紫芝",
            "内容": "近篱青蕊欲成金，料理衰翁伴醉吟。醽醁偶从天上得，白头还对竹坡斟。"
        },
        {
            "标题": "九日竹坡昼睡二首 其一",
            "作者": "周紫芝",
            "内容": "紫萸香度酒杯空，分付重阳一枕中。老至上山无脚力，试凭幽梦到南峰。"
        },
        {
            "标题": "范增",
            "作者": "周紫芝",
            "内容": "西楚兴王亦有人，半扶炎祚作谋臣。老生不解归明主，事去方知是失身。"
        },
        {
            "标题": "校李从一台阁集因效其体 其一",
            "作者": "周紫芝",
            "内容": "细诵台州句，湖边草舍幽。好山来竞秀，清濑与争流。\n吏可供书札，儿能伴校雠。小窗谁共此，唯有夕阳留。"
        },
        {
            "标题": "钱申仲大夫索四亭诗各赋一首 芳美亭",
            "作者": "周紫芝",
            "内容": "春风始用事，天意有反覆。坐令冰雪姿，吹作锦绣谷。\n粲粲玄都花，依依照人目。花气欲薰人，醉眼眩红绿。\n想当瓮头春，颇为客频漉。慎勿遣红雨，零乱飞满屋。"
        },
        {
            "标题": "用晦访别为作长句",
            "作者": "周紫芝",
            "内容": "东风吹雪满征鞍，夺我濒湖一笑欢。老病不堪频送客，乱离容易莫求官。\n故人知有山公在，游子应怜范叔寒。留得馀年可相见，不须回眼泪阑干。"
        },
        {
            "标题": "校李从一台阁集因效其体 其二",
            "作者": "周紫芝",
            "内容": "旧旆来分赖，唐朝有百人。诸公皆泯灭，此句独清新。\n异世名空在，今年迹已尘。何由吊高冢，一望石麒麟。"
        },
        {
            "标题": "次韵王参猷用前韵见寄",
            "作者": "周紫芝",
            "内容": "文字何当仆命骚，馀年虽在鬓全凋。元无旧曲能三叹，为借新章作九韶。\n千里奉祠犹去国，一官何地可同僚。吹嘘直上青天去，谁挽斯人入圣朝。"
        },
        {
            "标题": "次韵庭藻题寒林渭川二图二首 其一",
            "作者": "周紫芝",
            "内容": "烟水苍茫认翠峦，寒林正在有无间。何人乞与并州剪，分取江南一半山。"
        },
        {
            "标题": "次韵庭藻题寒林渭川二图二首 其二",
            "作者": "周紫芝",
            "内容": "烟梢零乱一川寒，换得天孙锦绣端。却忆东窗旧时竹，年来新笋尽成竿。"
        },
        {
            "标题": "放龟",
            "作者": "周紫芝",
            "内容": "老黥得龟规小利，小儿夺龟以为戏。儿痴但作一笑看，槁死生存两无意。\n乃翁不忍龟缩头，何如去曳长江尾。流水长者亦念汝，清江绣衣何忧苦。"
        },
        {
            "标题": "题裴晋公画像二绝 其二",
            "作者": "周紫芝",
            "内容": "瘦着轻裘似不胜，书生事业复谁能。莫嗔小鸭可禽兔，真有禅师解放鹰。"
        },
        {
            "标题": "题赵倅家獐猿图",
            "作者": "周紫芝",
            "内容": "易生画手妙，幻出猿与獐。双猿挂树枝，二獐回目光。\n乌衣白面两臂长，雌雄相逐争跳梁。秋山果熟腹自饱，云蹬路绝人谁伤。\n下临长啸颇自得，那愁解舞绯衣郎。二獐惊怪久眦睨，深羡两猿高据烟林藏。\n猿狙喜怒不足说，獐鹿町畦宁无场。枝高地卑能有几，蚿蛇自可俱相忘。\n富贵贫贱各有适，也恐万事谁能量。"
        },
        {
            "标题": "拟燕赵多佳人",
            "作者": "周紫芝",
            "内容": "沙丘有馀风，赵女多跕纚。燕丹养勇士，后宫出女子。\n至今馀倡优，吹弹满都市。佳人北方来，倾城尽风靡。\n妙舞萦纤腰，清歌发皓齿。一歌四座欢，再歌宾客起。\n回眸与目成，哀弦忍重理。愿为双飞燕，与君共栖止。\n人生不行乐，岁月如流水。"
        },
        {
            "标题": "送关康子将还青阳治旧田",
            "作者": "周紫芝",
            "内容": "关郎人物妙人间，莫作云长一样看。不到青云知有命，频遭白眼坐无官。\n纫兰秋浦应须尔，索米长安政恐难。我欲买田犹未可，但令归梦逐征鞍。"
        },
        {
            "标题": "次韵关子东湖上杂书 其二 寿星寺",
            "作者": "周紫芝",
            "内容": "上方重阁到云天，一落天星今几年。不见老坡寒碧句，满林风玉自苍然。"
        },
        {
            "标题": "酴醾盛开伯颍许携酒",
            "作者": "周紫芝",
            "内容": "洗雨梳风玉作肌，温泉初试太真妃。莫惊雾帐人方睡，怕作风轩雪又飞。\n未有酒樽酬玉艳，枉教春色到柴扉。诗成不为花游说，要看山翁倒载归。"
        },
        {
            "标题": "次韵子绍游寿星寺寒碧轩",
            "作者": "周紫芝",
            "内容": "好竹连山万壑青，落星天近接飞甍。流杯共把人须胜，风玉相看眼倍明。\n故老旧游云已散，孙郎长啸凤重鸣。闲来却倚朱栏看，苍雪依然入句清。"
        },
        {
            "标题": "秋暑卧病示庄簿",
            "作者": "周紫芝",
            "内容": "老火倏巳尽，金行殊未刚。弱枣渐可剥，七月犹骄阳。\n赤日不可向，白汗惊流浆。谁将穷谷冰，为我濡枯肠。\n况兹老病躯，息偃真在床。敲秋赖风玉，微飙袭衣裳。\n言念北征士，万里方拓疆。秋云静边日，光耀剑戟场。\n君今饱韬略，论事时抗章。诸公颇动色，有策云甚良。\n何当给锋车，结佩朝明光。一鼓收关河，再鼓擒戎王。\n兵戈既静洗，不复腥犬羊。万夫各解甲，四海均清凉。"
        },
        {
            "标题": "次韵季共再赋",
            "作者": "周紫芝",
            "内容": "住作山中居，懒甚不出屋。谁知五斗腰，须用作钩曲。\n索米无如何，问舍岂不欲。空怀西溪鱼，红鳞脍寒玉。\n不知坐中山，修眉为谁绿。敝裘裹粗缯，随分了寒燠。\n傥忍作海夫，虽臭亦可逐。如其不能然，未可叹沉陆。\n此事谁当论，唾面恐自速。如君秀芝兰，非世闲草木。\n交盖久已倾，谈舌未易缩。不知人谓何，此念吾已熟。\n年来有新游，妙语敌岳麓。县知南屏谦，颇为调茗粥。\n何人馀羊羔，金帐意有属。浅斟醉模糊，低唱声断续。\n谁同白傅春，楼下雪中竹。\n更题竹上诗，伤神想幽独。但恐世间求，此乐未容复。\n况乃籋云姿，自是千里足。行看锵八鸾，何止刍一束。\n应怜老病翁，短发悲曲局。"
        },
        {
            "标题": "次韵君叙湖上偶作",
            "作者": "周紫芝",
            "内容": "政恐情须我辈钟，画船同载舞衣红。可怜燕子无人管，不忍桃花过眼空。\n客睡喜听门剥啄，君诗来送玉丁东。何时却觅孤山路，共吊梅花树下翁。"
        },
        {
            "标题": "古风二首别李守 其二",
            "作者": "周紫芝",
            "内容": "逸足思长途，劲翮慕远汉。壮志忽蹉跎，功名失华旦。\n孤芳不自惜，靡靡同草蔓。饥寒日劬劳，霜雪念衰晏。\n眇焉尚遐征，遄车指芳甸。故国念离忧，高轩增老恋。\n会当酬知心，努力加餐饭。微勇或可贾，未和南山粲。"
        },
        {
            "标题": "古风二首别李守",
            "作者": "周紫芝",
            "内容": "东南富佳郡，此地复名城。拜策奉温诏，谒帝辞明庭。\n悠悠出金阙，旆旆摇熊旌。兰风蔼微和，玉露湑以零。\n征鼙肃郊垒，啸咏闲斋铃。微生等薜萝，托根符馀荣。\n误遭一笑盼，永怀千古情。千古不足多，喜遇罕所并。\n白璧勿漫予，按剑徒取憎。"
        },
        {
            "标题": "汉宫春",
            "作者": "周紫芝",
            "内容": "然如身在孤山，雪后园林、水边篱落，使人神气俱清。又明日，乃作此词歌于妙香寮中，亦仆西来一可喜事也\n\n香满箱奁，看沈犀弄水，浓麝含薰。荀郎一时旧事，尽属王孙。残膏胜馥，须倾囊、乞与兰荪。金兽暖，云窗雾阁，为人洗尽余醺。\n\n依稀雪梅风味，似孤山尽处，马上烟村。从来甲煎浅俗，那忍重闻。苏台燕寝，下重帏、深闭孤云。都占得，横斜乱影，伴他月下黄昏。"
        },
        {
            "标题": "古离别二首 其二",
            "作者": "周紫芝",
            "内容": "行行重行行，此别深可惜。临分意难传，欲语泪复滴。\n我欲从君游，恨乏双飞翮。"
        },
        {
            "标题": "古离别二首 其一",
            "作者": "周紫芝",
            "内容": "弦断何由续，镜分难再圆。感君绸缪意，赠我双纹鸳。\n百年会有尽，此意终难捐。"
        },
        {
            "标题": "拟青青河畔草",
            "作者": "周紫芝",
            "内容": "四序相推迁，日月倏已逝。春风入猗兰，光艳照罗绮。\n一朝霜雪至，容华苦憔悴。佳人惜朱颜，结缡奉君子。\n安知远征途，中道成弃置。昔持鸳鸯锦，裁成合欢被。\n今织回文机，中有相思字。相思日夜切，尺书无雁寄。\n谁能知妾心，脉脉含远意。"
        },
        {
            "标题": "次韵季共古意三首 其一",
            "作者": "周紫芝",
            "内容": "艳女涂修眉，贞女重妇德。纷纷桃李花，岂复无颜色。\n争妍固可怜，落知不足惜。我欲采江蓠，怅望秋水隔。"
        },
        {
            "标题": "次韵季共古意三首 其二",
            "作者": "周紫芝",
            "内容": "人生结绸缪，捐情誓苍旻。恩爱那得长，故交不如新。\n蹭蹬迫岁晚，坎壈悲斯人。举世亦何有，知心繄夫君。"
        },
        {
            "标题": "次韵季共古意三首 其三",
            "作者": "周紫芝",
            "内容": "客从远方来，独立江水湄。江水何悠悠，白发空离离。\n病足修长途，弱羽思归飞。歌君伤秋曲，泪湿游子衣。"
        },
        {
            "标题": "观大阅",
            "作者": "周紫芝",
            "内容": "落日鸣笳鼓，西风卷旆旌。熊罴千骑肃，锦绣一川明。\n猛士方投石，将军未请缨。不须誇剑舞，却縠是书生。"
        },
        {
            "标题": "次韵舒天用元夕观灯喜甚成诗二首 其二",
            "作者": "周紫芝",
            "内容": "乐事悠悠不系情，生涯狗苟复蝇营。嫌渠灯烛红纱乱，为我歌词白雪清。\n岂料脱身归故国，可怜行乐记王城。开元盛事元如许，何日中原不用兵。"
        },
        {
            "标题": "齐山依小岩作观音阁",
            "作者": "周紫芝",
            "内容": "乱山空洞自成龛，十里秋风响桧杉。我亦来脩香火供，便疑身在普陁岩。"
        },
        {
            "标题": "次韵赵伯武病中即事五首 其五",
            "作者": "周紫芝",
            "内容": "平生沈东阳，鹤骨俨如故。朝来闻巾车，载酒定何处。\n暮归坐东轩，翰墨有佳趣。当持乌丝栏，为乞锦囊句。"
        },
        {
            "标题": "仆归自武林蒙舒元相徐美祖诸君皆惠诗乍归老倦未苏姑以二诗为报聊",
            "作者": "周紫芝",
            "内容": "红尘染尽去时衣，愁入双蓬鬓发稀。故国几番随梦到，长安十度送春归。\n懒看乌帽朝诃马，却忆黄紬昼掩扉。鸟倦知还我已老，会令双鹄贴云飞。"
        },
        {
            "标题": "钱申仲大夫索四亭诗各赋一首 遂初亭",
            "作者": "周紫芝",
            "内容": "为贫作漫仕，未必胜陆沈。冠缨日羁縻，鬓发空侵寻。\n昔为云出岫，今作鸟归林。暮年一丘壑，往往谐初心。\n窗明设净几，衣露张鸣琴。缅怀靖节翁，更赋归来吟。"
        },
        {
            "标题": "仆归自武林蒙舒元相徐美祖诸君皆惠诗乍归老倦未苏姑以二诗为报聊 其二",
            "作者": "周紫芝",
            "内容": "相国风流元有种，徐卿裙屐固应稀。青衫好着君犹未，黄发无多我合归。\n清梦晓听湖上雨，暮年犹借水边扉。南来未是安巢鸟，拟趁西风著处飞。"
        },
        {
            "标题": "思归乐",
            "作者": "周紫芝",
            "内容": "山花冥冥山欲雨，杜鹃声酸客无语。客欲去山边，贼营友鸣鼓。谁言杜宇归去乐？归来处处无城郭！春日暖，春云薄；飞来日落还未落，春山相呼亦不恶。"
        },
        {
            "标题": "相之庭藻邀赋齐氏赤芝诗",
            "作者": "周紫芝",
            "内容": "归雁亭空剑戟场，天教人物发幽光。书传父祖人犹说，名到仍云泽转长。\n朱草只今应有谱，紫兰何处不闻香。我无笔下芝房曲，付与南宫二省郎。"
        },
        {
            "标题": "归云洞",
            "作者": "周紫芝",
            "内容": "南华老明师，遗像颇清古。昔为挂空月，今作归云土。\n云来初无心，云去定何处。空馀暗窦泉，翠盎含白乳。\n华堂谁复枝，缺甃久未补。林深自成风，山润疑欲雨。\n穷幽眼未餍，曳杖足已苦。入山无与迎，出山信谁阻。\n有客自去来，山僧无一语。"
        },
        {
            "标题": "雨作留水西溪涨不可复归",
            "作者": "周紫芝",
            "内容": "东溪打桨过西溪，南岭云飞北岭时。鸟语屡呼人载酒，山行不厌雨催诗。\n静中秋色人间少，客里泉声夜半知。老去随缘皆可耳，愁霖未用苦相欺。"
        },
        {
            "标题": "感韩碑用李义山韵",
            "作者": "周紫芝",
            "内容": "长蛇封豕矜雄姿，弄兵三世窥皇羲。自从胡骑入中土，侥倖岁月宽诛夷。\n锦缠红帕五十载，肯输赤豹兼黄罴。宪皇神算本天授，指顾不劳戈一挥。\n元和上相拜元帅，黄金铸印手自持。三军踏雪砍墉入，夜摩贼垒朝搴旗。\n侍中西平老将种，属鞬拜舞行相随。绯衣小儿却健武，未怕贼首如虎貔。\n功垂竹帛不可掩，名在万古谁能訾。行军司马号大手，苍珉承诏镵瑰词。\n平生直笔有公议，从人乞米知羞为。狗功须赖发纵者，尽勒殊勋归鼎司。\n宫中小女强解事，敛祍雪涕垂丰颐。絺章绘句随断裂，厖恩下沛惊淋漓。\n空馀大雅配吉甫，春秋庙享存歌诗。当时左右无谏者，应惭鸣佩趋龙墀。\n襄阳太守独何事，殷勤自刻平吴碑。将军更勒燕然石，蛮风瘴雨侵蟠螭。\n张功耀武示万世，二子无乃为已私。晋公纯德古未有，彊藩悍将亲平治。\n群奸闻风胆为落，自奋老拳擒宛脾。都人尚想白羽扇，野蔓已理黄绢词。\n唐家晚岁事如此，谁令举世跻纯熙。君不见郑公之死肉未冷，停婚碎石恩还追。\n文皇英明犹复尔，功臣谁肯躬胼胝。玉溪慷慨书万本，要识元老为邦基。"
        },
        {
            "标题": "驼山寒食二首 其二",
            "作者": "周紫芝",
            "内容": "过眼夕阳雨，满襟寒食风。鸣禽说春事，暖树落嫣红。\n杯莫频停手，花令解笑侬。人生不相见，可忍更匆匆。"
        },
        {
            "标题": "驼山寒食二首 其一",
            "作者": "周紫芝",
            "内容": "时节近禁火，东风犹小寒。絮飞争渡水，鞦稳欲平竿。\n酒忍愁前把，春仍乱后看。吾归须少日，花在莫吹残。"
        },
        {
            "标题": "寒食曲",
            "作者": "周紫芝",
            "内容": "三月江南好春色，买酒家家作寒食。男呼女唤俱出游，扶路醉归欢乐极。\n街头尽日无人行，多在山村少在城。踏歌赛愿一时了，上冢归来闻笑声。\n岂料如今一百五，画戟满城椎战鼓。子孙半作泉下人，薄酒不浇山上土。\n死者已往生者存，随分欢娱各儿女。烹鱼裹菜当盘飧，花作红妆鸟歌舞。\n君不见江南江北多战场，去年白骨无人藏。"
        },
        {
            "标题": "寒食日归郡舟中作二首 其二",
            "作者": "周紫芝",
            "内容": "世事聊相挽，吾归亦有期。白湖为客久，寒食到家迟。\n接屋花仍在，遮门柳自垂。向来歌社里，应著老人嬉。"
        },
        {
            "标题": "题赵周宾家夜猎图",
            "作者": "周紫芝",
            "内容": "翰林作醉石，偶似苍于菟。龙眠见之笑，为作匹马弯彫弧。\n云是将军出夜猎，上有仇池行草书。云沙苍茫日欲下，道逢伏虎南山隅。\n心知是虎不是石，双弦急控皆卢胡。明朝白羽饮顽石，摩挲欲尽金仆姑。\n君不见赐累千金新垣平，连佩六印栾将军。致君大略岂在尔，封侯细事不到君。\n先生言语妙天下，瘴海七年皮肉皴。邂逅英物数苏李，曹蜍如生亦如死。\n龙眠有眼识天人，异世同成一奇事。君当什袭勿漫摹，此人此画人间无。"
        },
        {
            "标题": "题蔡仲平博士行田记唱诗轴二首 其一",
            "作者": "周紫芝",
            "内容": "当年车骑两联翩，来按钟陵水复田。可但痴儿了公事，尚馀诗思入风烟。"
        },
        {
            "标题": "题蔡仲平博士行田记唱诗轴二首 其二",
            "作者": "周紫芝",
            "内容": "令君颇似太邱贤，水旱忧君记昔年。父老犹能谈旧事，想随佳句共流传。"
        },
        {
            "标题": "汉宫词",
            "作者": "周紫芝",
            "内容": "汉宫五月多南风，宫槐覆砌花阴浓。彤庭破晓瑞雾薄，宝槛茙葵迎日红。\n池面鸡头青蹙衄，菖蒲有花池水绿。殿阁风清白日长，五丝结綵献君王。\n汉皇年来新受箓，自篆天书辟邪毒。六宫此日多欢娱，就中何人恩宠殊。\n黄金钗横绛囊小，争带君王亲写符。"
        },
        {
            "标题": "雨意甚浓方起而止",
            "作者": "周紫芝",
            "内容": "欲成冻雨又吹残，香稻垂垂不救乾。谩对醨云讼风伯，还将火伞付炎官。\n未容涨绿浮烟艇，且看晴云转玉盘。谁与天工论赤地，尽倾银汉作波澜。"
        },
        {
            "标题": "好事近（谢人分似蜡梅一枝）",
            "作者": "周紫芝",
            "内容": "香蜡染宫黄，不属世间风月。分我照寒金蕊，伴小窗愁绝。\n\n高标独步本无双，一枝为谁折。压尽半春桃李，任满山如雪。"
        },
        {
            "标题": "雨寒连日大风病中作此诗",
            "作者": "周紫芝",
            "内容": "门外湖光潋滟中，春寒那听雨濛濛。吹残梅雪如山雪，颠得江风似飓风。\n双燕拟来寻旧约，小桃浑未试新红。黄紬独拥眠方熟，剥啄何须来恼翁。"
        },
        {
            "标题": "渔父词/渔父",
            "作者": "周紫芝",
            "内容": "好个神仙张志和。平生只是一渔蓑。\n和月醉，棹船歌。乐在江湖可奈何。"
        },
        {
            "标题": "正月二十九日种柳三十五株",
            "作者": "周紫芝",
            "内容": "故国兵火馀，壤地日窘蹙。千里无鸡豚，遗祸及草木。\n火攻阨焚巢，云栖急新卜。尺地无寸荄，山腰见茅屋。\n小径卧修蛇，萦迂绕山麓。垂杨剪孙枝，封殖勤养育。\n正须清阴成，门巷森诘曲。微风恼春絮，细雨滋浅绿。\n悲凉听残蝉，徙倚扪饱腹。种德须百年，种木十年足。\n十年吾巳老，光景日夜速。吾事倘复济，亦足快所欲。\n何必羡张绪，风流标简牍。"
        },
        {
            "标题": "读张载扬所示近诗颇怀其人",
            "作者": "周紫芝",
            "内容": "眼中人物欠曹刘，老矣逢君接胜游。诗与漫郎推行辈，字从坡老得源流。\n羸骖又踏千山去，黄菊空催九日愁。横槊想多秋后句，诗成须着锦囊收。"
        },
        {
            "标题": "洗马行和关子东韵",
            "作者": "周紫芝",
            "内容": "忆昔四海多甲兵，令严细柳将军营。铁衣健卒持满立，黑头壮士从军行。\n眼前千马复万马，寸土不耕犁与骍。自从虎皮蒙剑戟，此马不闻鼙鼓惊。\n只今尽浴长安水，七十万匹俱长鸣。风騣雾鬣久不试，日餍官粟无斗升。\n庙堂伊吕自有策，不与韩白齐功名。圉人但喜马肥健，野老安知无战争。\n有君如此岂不乐，俟河几时今得清。不须天育骠骑种，云雾晦冥方降精。\n我欲刻石上浯水，白头弄笔羞书生。不闻铁骑响鸣镝，但听玉箫吹九成。"
        },
        {
            "标题": "于潜道中戏作",
            "作者": "周紫芝",
            "内容": "徐娘虽老风流在，学得啼眉时世妆。只有于潜旧家女，但携篷沓嫁新郎。"
        },
        {
            "标题": "送钱端修侍郎二首 其二",
            "作者": "周紫芝",
            "内容": "晚窃官囊五斗陈，笑谈犹喜奉冠巾。望尘罗拜何曾解，拄笏看山了不嗔。\n自古知心能有几，如公厚德更何人。锦帆画舸江边路，愁看飞花落絮春。"
        },
        {
            "标题": "腊月尾雪意甚浓欻复开霁",
            "作者": "周紫芝",
            "内容": "晓来丰隆车，屡却羲和辙。雪意满江天，云山绕宫阙。\n冰花剪欲坠，乱絮飞复歇。娉娉腊前梅，天寒亦高洁。\n羞随小桃枝，献岁取俗悦。应留玉树姿，相伴寒江雪。\n含情若有待，此意何由说。安得孤山图，画此两奇绝。"
        },
        {
            "标题": "次韵桂嘉任郎中赠别二十四韵",
            "作者": "周紫芝",
            "内容": "是身本蘧庐，误得两朱轓。朅来卧江楼，白鸥看飞翻。\n惊鸿卷西风，吹落云水间。江山相表里，宇宙殊恢宽。\n但苦千种愁，不供万叠山。幸兹洪崖君，仙驭超人寰。\n一身聊复尔，万事不可干。富贵倘无求，藜藿亦自安。\n不须金鼎炉，养此玉栋颜。纷纷一回睇，往往俱冥顽。\n有如盗蹠手，可鲙朝饭肝。居之彼不疑，念念我心寒。\n公今梨枣成，心地无险艰。横湖仅一苇，经月无寒暄。\n昔为吏曹郎，今带儒生酸。缪从周旋间，获奉澹泊欢。\n公已闻大道，我犹缚枯禅。谁知数日恶，忽有千里叹。\n古道催行辀，满山霜叶丹。仙凡自此隔，无复相追攀。\n馀生几何时，白日飞惊湍。愿公追松乔，驾鹤骖翔鸾。\n我亦上五老，举首云间看。"
        },
        {
            "标题": "送钱端修侍郎二首 其一",
            "作者": "周紫芝",
            "内容": "人间编削要研摩，富贵声名不奈多。似我岂容窥玉海，如公真合上銮坡。\n依光日月心应在，回首湖山意若何。白鹭洲前留不得，却归京洛拥鸣珂。"
        },
        {
            "标题": "和李似表丞厅梅发用胡士曹韵",
            "作者": "周紫芝",
            "内容": "江头雪屋知谁家，雪中冷艳空争华。不知何郎闭东阁，坐看江梅初着花。\n谷底春回犹未透，天寒袖薄姿微瘦。黄昏有月谁复知，举世无花出君右。\n人生一月几胡卢，枝犹在手霜满须。湖边孤坐不饮酒，西湖处士空清臞。\n知君不学崔斯立，幅巾漫对枯松株。铁心虽冷白自胜，金缕醉歌欢岂无。\n明朝花在有新句，诗成阿买还当书。"
        },
        {
            "标题": "寄秦峡州三首峡州 其二",
            "作者": "周紫芝",
            "内容": "峡城真在楚云间，闻说丰年讼亦闲。獠洞无兵秋日永，满倾醽醁看青山。"
        },
        {
            "标题": "寄秦峡州三首峡州",
            "作者": "周紫芝",
            "内容": "当年淮水未归时，紫塞天尘玉座知。今日临边须老子，莫辞万里拥双麾。"
        },
        {
            "标题": "和张元明食生荔子",
            "作者": "周紫芝",
            "内容": "五月麦秋闽岭寒，岭头风雨荔子丹。旧从图画见眉目，何曾生食知甘酸。\n天生尤物亦甚悭，路远致之良复难。宫中妃子一破颜，犹须驿骑来长安。\n绛纱囊小欣乍识，晚上苏台醉瑶席。人如玉笋擘轻红，诗似春云惊坐客。\n书生馋相绝可怜，诵诗口角空流涎。何时遂作七闽客，日啖玉肌三百丸。\n犹胜穷愁杜陵老，暮年奔走巴山道。万里泸戎摘荔枝，一生辛苦无人知。"
        },
        {
            "标题": "次韵季共蓬斋夜坐三首 其三",
            "作者": "周紫芝",
            "内容": "露井飞彫梧，碧月借秋色。颇闻遭鼠辈，恼睡成反侧。\n君岂劾鼠手，姑缓藁街磔。我亦见事惯，流年反多历。\n谁能与此物，更较胜负敌。一笑谓狸奴，无乃尔不职。"
        },
        {
            "标题": "谢陈仲襄主簿惠诗卷",
            "作者": "周紫芝",
            "内容": "霜雪频欺老，芝兰日斗芳。官犹似仇览，句拟学韦郎。\n郊岛无前辈，曹刘可雁行。他年尚相见，此地必升堂。"
        },
        {
            "标题": "王夫人挽词",
            "作者": "周紫芝",
            "内容": "藁砧高义赫穷阎，内子宜家恊凤占。茶乳未容收净供，蛛丝早已上香奁。\n坐中有客思分髻，林下无人解拟盐。他日诸郎尽台阁，会刊佳传贲幽潜。"
        },
        {
            "标题": "和赵鹏翔赠李生",
            "作者": "周紫芝",
            "内容": "人间作画如作诗，妙由心得非人为。五日一石十日水，此事无乃亦可期。\n向来郭恕先，妙手真复奇。经年不肯下一笔，胸中丘壑谁当知。\n忽然有兴不可遏，写作槎枒风雨枝。回头却笑阎立本，缓急与人为画师。\n李生闻是成远后，一生落魄唯饮酒。贵人金多不可呼，閒日为多画日偶。\n心知公子非俗人，平生笔底波澜翻。故作沧江与巨石，要看万里风涛相吐吞。\n谁知此老不足数，自笑一生常苦辛。桃花水暖小艇窄，十年辜负江边春。\n时危力小去未得，画图入眼空伤神。"
        },
        {
            "标题": "次韵次卿中秋月下书所见",
            "作者": "周紫芝",
            "内容": "三载彭门梦，新年故国秋。月当千里共，酒要十分酬。\n翠幕知谁卷，双鬟不奈羞。寒螀莫相恼，啼作晚窗愁。"
        },
        {
            "标题": "河桥晚思三首 其三",
            "作者": "周紫芝",
            "内容": "秋水平堤带雨浑，小桥分港到篱根。晚来幽事亦可喜，忽有渔舟时傍门。"
        },
        {
            "标题": "纸帐二首 其一",
            "作者": "周紫芝",
            "内容": "雪帐垂空万事休，醉来高枕竹猫头。不知金谷园中障，输与侬家几百筹。"
        },
        {
            "标题": "奉酬德庄见和一首",
            "作者": "周紫芝",
            "内容": "老于春事岂相关，只有翻书意未阑。白眼何由常玩世，黑裘元自不遮寒。\n饱听风雨眠方熟，细说穷愁语更酸。日诵离骚三百字，便知新句有惊湍。"
        },
        {
            "标题": "横溪小市再宿慨然有感",
            "作者": "周紫芝",
            "内容": "小市人烟南北头，清江贾客去来舟。儿时风物依然在，老去光阴不奈愁。\n可怜白发无好意，更对故城思旧游。烟尘蓬勃兵火急，岁晚棹歌归去休。"
        },
        {
            "标题": "壬午秋日观桥 其三",
            "作者": "周紫芝",
            "内容": "胡马嘶北风，游子思故乡。富贵人所羡，危机亦难防。\n幕上巢岂安，剑头炊易伤。乃知三亩耕，此策为最良。\n寒士但藜藿，肉食馀膏粱。脱粟众所食，万钱谁得尝。\n终然均一饱，果腹俱徜徉。饭蔬岂不乐，厚味生祸殃。\n以此较得失，岂复无短长。"
        },
        {
            "标题": "食蛤蜊一首",
            "作者": "周紫芝",
            "内容": "旧闻若士升中天，俗眼未识乌鸢肩。据龟食蛤结汗漫，卢敖尚肯游人间。\n高谈谩骂沈昭略，坐视元长嗤稚弱。更言且共食蛤蜊，忿气难平两讥谑。\n下临无地高无天，更作儿女争媸妍。平生我亦笑二子，岂知真味含芳鲜。\n何如结屋清江曲，风雨关门酒初熟。自烹折鼎吹湿薪，笑倚胡床摩醉腹。\n但愿年年对蛤蜊，一杯荐我梨花玉。"
        },
        {
            "标题": "湖居春晚杂赋八绝 其五",
            "作者": "周紫芝",
            "内容": "黄蜂归后燕成家，杨柳初飞一两花。已是无春可拚得，乱红何苦恼霜华。"
        },
        {
            "标题": "题刘生画王子猷严子陵二图 其一",
            "作者": "周紫芝",
            "内容": "人生不相知，相视粤与秦。臭味倘复同，万里心相亲。\n何必儿女曹，尔汝相怨恩。浩歌反归航，讵识此意申。"
        },
        {
            "标题": "湖居春晚杂赋八绝 其七",
            "作者": "周紫芝",
            "内容": "两日东风着意颠，南湖风浪不行船。飞沙走石成何事，吹得杨花也上天。"
        },
        {
            "标题": "湖居春晚杂赋八绝 其三",
            "作者": "周紫芝",
            "内容": "数日东风紧闭门，小桃知有一枝新。花飞不复到老眼，可是春寒欺得人。"
        },
        {
            "标题": "中秋携小儿步湖堤 其二",
            "作者": "周紫芝",
            "内容": "门接银湖浪，居仍在宝坊。更烦山吐月，来共水分光。\n叶冷初翻夜，虫悲拟泣霜。幽人看不足，白露满胡床。"
        },
        {
            "标题": "湖居春晚杂赋八绝 其六",
            "作者": "周紫芝",
            "内容": "晓镜烟凝水绕湖，晚汀飞鹭又成图。早知鱼鸟堪同乐，愁得华颠政不须。"
        },
        {
            "标题": "五月六日湖上晚归初见荷",
            "作者": "周紫芝",
            "内容": "藕湖烟水欲沉沙，已着芙渠一两花。拟借短蓑随雨去，共谁同把钓鱼车。"
        },
        {
            "标题": "五月六日湖上晚归初见荷 其二",
            "作者": "周紫芝",
            "内容": "毵毵烟柳谁家树，拍拍西湖尽日风。和靖宅边山雨急，苏公堤下藕花红。"
        },
        {
            "标题": "湖居春晚杂赋八绝 其二",
            "作者": "周紫芝",
            "内容": "雨后春湖拍拍流，近门谁系两三舟。水边寒食飞双燕，柳外斜阳卧一牛。"
        },
        {
            "标题": "湖居春晚杂赋八绝 其一",
            "作者": "周紫芝",
            "内容": "雪屋临湖忆系船，柳汀吹絮又经年。白鸥大似知人意，分与沧波十里天。"
        },
        {
            "标题": "湖居春晚杂赋八绝 其四",
            "作者": "周紫芝",
            "内容": "倚床相伴一枝藤，强作春游老不能。花底婵娟诗妩媚，枕中日月睡瞢腾。"
        },
        {
            "标题": "题刘生画王子猷严子陵二图 其二",
            "作者": "周紫芝",
            "内容": "四皓挽复来，子陵呼不起。天下复归心，两京同一轨。\n义重势乃轻，理自固应尔。卖菜苦求益，可笑真俗子。"
        },
        {
            "标题": "中秋携小儿步湖堤 其一",
            "作者": "周紫芝",
            "内容": "病里三年月，相随过两州。为侬分素魄，携汝作清游。\n草树悲今夕，家乡隔去秋。有身真似梦，无地不关愁。"
        },
        {
            "标题": "次韵舒天用元夕观灯喜甚成诗二首 其一",
            "作者": "周紫芝",
            "内容": "河陜妖氛渐欲平，不应戎马尚连营。声传万井灯花丽，月到中天夜气清。\n烂醉且须游阆苑，论功终合拟长城。归来袖手无人识，唤作风流阮步兵。"
        },
        {
            "标题": "归自白湖舟中作",
            "作者": "周紫芝",
            "内容": "客舍三寒暑，扁舟八往还。残年不如意，老色日凋颜。\n暗谷鸣珊佩，晴峦结翠鬟。江禽浑识面，似欲唤人闲。"
        },
        {
            "标题": "湖居春晚杂赋八绝 其八",
            "作者": "周紫芝",
            "内容": "湖水波连野水边，欲晴鸠唤未晴天。懒吹云去风无力，打得花残雨可怜。"
        },
        {
            "标题": "归自须江泊舟于湖舟中书事",
            "作者": "周紫芝",
            "内容": "一自胡尘起，飘零十载过。危情窘荆棘，老眼暗干戈。\n草草真聊尔，栖栖可奈何。功名麟阁晚，兴在鹿门多。\n避地依淮浦，伤心听楚歌。边烽明夕峤，戍鼓击寒波。\n江控曹公坞，山连冶父坡。凭高怀更远，吊古事应讹。\n久客横归棹，长年着短蓑。风高饱帆腹，潮稳转山阿。\n渐喜乡音似，还成醉脸酡。凄凉想茅屋，留滞厌江沱。\n井邑疏星火，津亭长薜萝。连樯自来往，坏壁本嵯峨。\n蜂目今何在，黄须迹巳磨。馀生能几屐，急景付飞梭。\n岁熟如堪隐，诗成可自哦。平生南亩愿，无地与婆娑。"
        },
        {
            "标题": "书东窗二首 其二",
            "作者": "周紫芝",
            "内容": "湖上梅花春意回，水光山影入衔杯。无人许我分幽事，故遣双飞属玉来。"
        },
        {
            "标题": "齐山有岩穴宛转山间秀色可喜号小九华",
            "作者": "周紫芝",
            "内容": "衰容迫迟暮，驱车厌行役。路逢玉孱颜，庶用慰愁寂。\n谁知九凤群，夐与秋水隔。落日自凄迷，转盼失虚碧。\n幸兹登临间，会遇晚乃获。玲珑八九峰，模写在寻尺。\n郁云开层巅，飞瀑挂苍壁。凛然削寒玉，秀色粲可摘。\n缅怀融结初，岌嶪自开辟。悬知孤客恨，为了爱山癖。\n聊将小岩峦，入我寻山屐。何时解尘鞿，卜筑在泉石。\n遂当挹诸峰，罗列归几席。"
        },
        {
            "标题": "湖上杂赋三首 其二",
            "作者": "周紫芝",
            "内容": "山边骑马醉王孙，湖里撑船晚过门。寄语金丸莫轻弹，我无花鸭解人言。"
        },
        {
            "标题": "次韵仲平陈郎中孤山见梅用黄法曹旧",
            "作者": "周紫芝",
            "内容": "绿发朱颜日枯槁，心向梅花两倾倒。谁知更有少陵翁，江上情多被花恼。\n三年家住孤山下，玉树濒湖得春早。山高有月韵最胜，水近无风香亦好。\n凌霜我欲念花寒，对酒花应怜客老。孤芳一别今几时，更恐山林迹如扫。\n罗浮欲入梦成空，遗恨此生常草草。醉挽芳条欲问谁，满挹清樽酹碧昊。"
        },
        {
            "标题": "浴罢书妙严壁",
            "作者": "周紫芝",
            "内容": "云散香槽客未回，月团重瀹睡馀杯。小窗斜日无人语，只有松声入梦来。"
        },
        {
            "标题": "雪后殊未有梅颇怀故山二首 其一",
            "作者": "周紫芝",
            "内容": "淮山落莫水苍茫，雪在梅梢冷欲僵。要与玉奴苏冻骨，不知谁有反魂香。"
        },
        {
            "标题": "雪后殊未有梅颇怀故山二首 其二",
            "作者": "周紫芝",
            "内容": "真色生香无世尘，参横犹记梦回人。风前懊恼梅花使，不寄江南一点春。"
        },
        {
            "标题": "二月五日再火吾庐复免",
            "作者": "周紫芝",
            "内容": "昨日北风如箭疾，城南一燎三百室。城西片瓦不复存，今日风高火仍急。\n池鱼已作沸鼎焦，槁木那容飞鸟集。糗粮不峙恐民流，楼橹俱空忧盗入。\n传闻此火颇异常，宋卫陈郑实同日。城中有屋无二三，道路横尸十六七。\n三州飞报急上闻，诏书亟下隆宽恩。既令折券已逋责，复振仓廪苏穷民。\n东南无事官失职，火政不脩户无耤。坐令恶少恣焚烧，更以深忧贻玉食。\n小人何幸独晏然，饱食怀惭面仍赤。"
        },
        {
            "标题": "新作布裘二绝 其一",
            "作者": "周紫芝",
            "内容": "青裘短袂瘦躯长，拄杖横担古锦囊。变尽形容人不识，家僮应怪贺知章。"
        },
        {
            "标题": "酌六一泉颇怀昔游",
            "作者": "周紫芝",
            "内容": "孤山屹中流，长堤转湖尾。泯然怀昔游，踊跃尚壮齿。\n道人引清甘，一掬托分似。重来固依然，岁月今有几。\n华堂失雄观，缺甃久未理。谁令走蛙黾，投笔便如鬼。\n龙宫空一炬，狗盗忽四起。佳处不负人，环山自湖水。\n并游适相契，况我二三子。少留当何之，再来吾老矣。"
        },
        {
            "标题": "新作布裘二绝 其二",
            "作者": "周紫芝",
            "内容": "少日无心佩紫囊，一生裘葛是衣裳。但知野服寻山便，不学唐装又晋装。"
        },
        {
            "标题": "张元明罗仲共赋郡池白莲仆时在淮西十二月中休方德脩始出巨轴追和",
            "作者": "周紫芝",
            "内容": "花似当时傅粉郎，不须汤饼试新妆。固知桃李无国色，犹恐兰荪是俗香。\n人在匡庐新结社，诗传淮楚梦还乡。波沉不见香罗袜，空向牛腰得夜光。"
        },
        {
            "标题": "环翠亭",
            "作者": "周紫芝",
            "内容": "客意长随倦鸟还，翠屏空梦小孱颜。更将临老双愁眼，来看平生未见山。\n西子为谁颦远黛，湘娥何事髻烟鬟。千岩万壑无人处，便是辋川图画间。"
        },
        {
            "标题": "送王彦猷归淮西",
            "作者": "周紫芝",
            "内容": "不食濡须坞口鱼，只今已是十年馀。我犹疋马随人后，君亦华巅与世疏。\n此日又分直馆禄，几时来读道山书。梅花莫付长安使，行卜昭亭岭下居。"
        },
        {
            "标题": "摊破浣溪沙（茶词）",
            "作者": "周紫芝",
            "内容": "苍璧新敲小凤团。赤泥开印煮清泉。醉捧纤纤双玉笋，鹧鸪斑。\n\n雪浪溅翻金缕袖，松风吹醒玉酡颜。更待微甘回齿颊，且留连。"
        },
        {
            "标题": "送孙求仁官黄冈",
            "作者": "周紫芝",
            "内容": "黄冈古淮邦，其大不如斗。谁知隔岸山，万马日奔走。\n有数着诗人，此地实林薮。顷来当盛年，王公号贤守。\n三年江上杯，快饮竹楼酒。东坡营雪堂，始种坡前柳。\n至今有遗迹，过者为回首。后来老门生，词翰玉堂手。\n谪官茅三间，门巷无鸡狗。孙郎饱文艺，贫病亦已久。\n着履知有土，捉衿乃见肘。抱经官残州，一饱亦难偶。\n论文有馀日，为我访白叟。遗事倘可书，尚足寄衰朽。\n慎勿止寒温，作书问安否。"
        },
        {
            "标题": "苏内相在黄冈尝从桃花寺僧觅茶栽移种雪堂下余始至此会岁且暮明年春得新芽试之色香味俱绝不减湖越二品",
            "作者": "周紫芝",
            "内容": "梅雪既扫地，桃花露微红。风从北苑来，吹入茶坞中。\n真香不可说，玉色谁与同。不知耐几汤，成此三味功。\n顾渚与日注，名高各雌雄。四海一大地，所至皆春风。\n物固有不幸，乃尔殊穷通。此品不见称，白云空蒙茸。\n移栽雪堂下，赖有黄冈翁。来禽青李帖，绝世无此工。\n遂使桃花名，遍满江西东。此老久下世，真赏殊未逢。\n只今调粥手，乳花为谁浓。堂今在馆驿，树亦知何踪。\n树固不足惜，馆驿行当空。"
        },
        {
            "标题": "徽宗皇帝挽词二首 其二",
            "作者": "周紫芝",
            "内容": "主器归储嗣，神尧意独高。帝方游赤水，人已抱乌号。\n万国瞻双阙，三山戴巨鳌。思陵风雨夜，松柏漫萧骚。"
        },
        {
            "标题": "徽宗皇帝挽词二首 其一",
            "作者": "周紫芝",
            "内容": "治格兴王日，功垂定鼎年。重新周制度，尽有汉山川。\n宝墨星辰烂，皇猷典诰传。小臣回老眼，垂泣望云天。"
        },
        {
            "标题": "秋蝗叹",
            "作者": "周紫芝",
            "内容": "驱车入秋原，懞懞尽禾黍。田父刈且歌，笑言杂儿女。\n路傍骑马翁，下与田父语。问言田家劳，云何乐如许。\n父老仰天叹，恳款话心膂。今年遭岁凶，夏旱连秋暑。\n谁知勤饷妇，社瓮刍绿醑。君看西来蝗，落地辄盖土。\n入境不入田，食草不食秬。老农亦何幸，此乐讵天与。\n为言相君贤，为惠寔在汝。群凶满江淮，杀气自消阻。\n微虫初何知，仁者亦复与。知公意在民，有谷宁忍咀。\n劝尔但自欢，蝗来不须禦。"
        },
        {
            "标题": "惠山泉二绝 其一",
            "作者": "周紫芝",
            "内容": "石龙喷雪绕山斜，桑苧祠间一幅纱。只对清流已无暑，未论绝品解宜茶。"
        },
        {
            "标题": "追和向",
            "作者": "周紫芝",
            "内容": "幕北传烽飞夕埃，庙堂今日要真才。肯将身向急流退，要问客从何处来。\n宝墨光翻银汉落，画船恩重锦帆开。胸中丘壑公元有，便恐鸱夷挽不回。"
        },
        {
            "标题": "食橄榄记客语",
            "作者": "周紫芝",
            "内容": "朔风吹元云，欲雪愁江天。烟帆驾海舶，橄榄来闽川。\n客言似有理，得失亦小偏。红盐落青子，嚼玉宜芳鲜。\n色香苦未发，遂杂春客煎。清香虽覆椀，翠润殊嫣然。\n香味元自若，人生浪求全。方言田家翁，好恶能两捐。\n一食辄苦口，弃掷古道边。回甘入齿颊，拾遗止流涎。\n朴质固可笑，任真亦良贤。向来纷纷者，妄论诚可怜。"
        },
        {
            "标题": "雨后顿有秋意得小诗四绝 其二",
            "作者": "周紫芝",
            "内容": "只今风露欲凋荷，前月牵牛已渡河。络纬独知秋色晚，芭蕉添得雨声多。"
        },
        {
            "标题": "雨后顿有秋意得小诗四绝 其三",
            "作者": "周紫芝",
            "内容": "近晓残更挽不留，窥檐起看月西流。空庭草树俱无语，只有寒螀解说愁。"
        },
        {
            "标题": "雨后顿有秋意得小诗四绝 其一",
            "作者": "周紫芝",
            "内容": "九衢残暑厌风埃，两日阴云遂不开。造物固应知客意，急催新雨送秋来。"
        },
        {
            "标题": "雨后顿有秋意得小诗四绝 其四",
            "作者": "周紫芝",
            "内容": "秋深时节在家乡，忆得黄花未著霜。故国不堪回首望，绿樽辜负五重阳。"
        },
        {
            "标题": "二月二十八日静寄轩作",
            "作者": "周紫芝",
            "内容": "看得阶前碧草浓，小桃犹作亚枝红。五更梦断鸡鸣雨，三月寒生燕子风。\n归意拟寻黄篾舫，春愁最恼白头翁。鹤长凫短知多少，尽付轩渠一笑中。"
        },
        {
            "标题": "谢吴司户寄舂陵四石 其三",
            "作者": "周紫芝",
            "内容": "吴山非不佳，故山终眼明。南来一拳石，似我小峥嵘。"
        },
        {
            "标题": "谢吴司户寄舂陵四石 其四",
            "作者": "周紫芝",
            "内容": "孤峰真崛奇，凝目见太古。便悲江上山，培塿不足数。"
        },
        {
            "标题": "谢吴司户寄舂陵四石",
            "作者": "周紫芝",
            "内容": "何年山崭岩，化作龙起伏。安得挽天河，著龙吐飞瀑。"
        },
        {
            "标题": "次韵吕仁父教授题余秋浦诗卷",
            "作者": "周紫芝",
            "内容": "病客还随倦鸟翰，霜风犹带客衣寒。谁持马上归来句，换得天孙云锦端。"
        },
        {
            "标题": "谢吴司户寄诗卷 其二",
            "作者": "周紫芝",
            "内容": "故国云山梦，长安白首郎。病眠三日雨，门静九衢坊。\n别后谁倾盖，书来喜失床。爱渠诗似玉，应用锦为囊。"
        },
        {
            "标题": "谢吴司户寄舂陵四石 其二",
            "作者": "周紫芝",
            "内容": "往穴城南窗，分山得遥碧。谁持列玉峰，来照蜗牛席。"
        },
        {
            "标题": "谢吴司户寄诗卷 其一",
            "作者": "周紫芝",
            "内容": "万里来西极，龙媒定不疑。人应如此少，老恨识君迟。\n白璧元无价，青云未易知。小低湖海气，安稳过天池。"
        },
        {
            "标题": "谢王侍郎寄东仓祖送图二首 其二",
            "作者": "周紫芝",
            "内容": "抗章闻说动前旒，分得东吴第一州。久与衣冠为盛事，更寻云水作遨头。\n当时鹓鹭应须记，此去湖山莫谩留。却笑杜郎生羽翼，但知欢喜下汀州。"
        },
        {
            "标题": "谢王侍郎寄东仓祖送图二首 其一",
            "作者": "周紫芝",
            "内容": "都门供帐记当年，十里旌旗暗画船。文石班中天上客，水晶宫里地行仙。\n铃斋妙画人间见，相府珍篇海内传。锦轴牙签浑未识，忽随双鲤到家边。"
        },
        {
            "标题": "次韵常元明寄侯元进",
            "作者": "周紫芝",
            "内容": "丞哉风味似崔侯，松下行吟万事休。乱后只应堪一笑，官闲如此复何求。\n看花欲下春衫泪，射月先忧塞草秋。赖有道人三昧句，为君一洗向来愁。"
        },
        {
            "标题": "雪中睡起书北窗二首 其一",
            "作者": "周紫芝",
            "内容": "断云疏雨暗楼台，春在寒空不肯回。梅亦羞人花未笑，柳知何事眼慵开。\n久拚双鬓缘诗老，忍放痴愁入酒来。犹有暮年文字业，睡馀重秩乱书堆。"
        },
        {
            "标题": "雪中睡起书北窗二首 其二",
            "作者": "周紫芝",
            "内容": "窗下梅花冻玉壶，梦回闲听雪跳珠。樽中酒尽何由得，枕上诗成可自娱。\n身世固应浑是梦，功名知巳不成卢。明朝醉倒春风路，试问黄公觅旧垆。"
        },
        {
            "标题": "甲子立春口号四首 其四",
            "作者": "周紫芝",
            "内容": "晴日初生禁籞春，苑花宫树一番新。君王勤俭无行乐，只作银钩赐近臣。"
        },
        {
            "标题": "减字木兰花（雨中熟睡）",
            "作者": "周紫芝",
            "内容": "快风消暑。门近雨边梅子树。昼梦腾腾。急雨声中唤不醒。\n\n轻衫短箑。林下日长聊散发。无计医贫。长作云山高卧人。"
        },
        {
            "标题": "减字木兰花（晁别驾生日）",
            "作者": "周紫芝",
            "内容": "当年文伯。曾是东坡门下客。文采风流。奕叶传芳总未休。\n\n为公持酒。愿祝彩衣无限寿。归觐枫宸。剩醉长安几度春。"
        },
        {
            "标题": "减字木兰花·西山岩桂",
            "作者": "周紫芝",
            "内容": "西山岩桂。常恨香闻烟雨外。何似君家。戏彩堂前早试花。黄金千粟。风撼芳条香馥馥。一剪无多。桃李漫山奈俗何。"
        },
        {
            "标题": "减字木兰花·当年文伯",
            "作者": "周紫芝",
            "内容": "当年文伯。曾是东坡门下客。文采风流。奕叶传芳总未休。为公持酒。愿祝彩衣无限寿。归觐枫宸。剩醉长安几度春。"
        },
        {
            "标题": "减字木兰花 雨中熟睡",
            "作者": "周紫芝",
            "内容": "快风消暑。门近雨边梅子树。昼梦腾腾。急雨声中唤不醒。"
        },
        {
            "标题": "减字木兰花 其四 晁别驾生日",
            "作者": "周紫芝",
            "内容": "当年文伯。曾是东坡门下客。文采风流。奕叶传芳总未休。"
        },
        {
            "标题": "减字木兰花·快风消暑",
            "作者": "周紫芝",
            "内容": "快风消暑。门近雨边梅子树。昼梦腾腾。急雨声中唤不醒。轻衫短箑。林下日长聊散发。无计医贫。长作云山高卧人。"
        },
        {
            "标题": "次韵郭元寿泊舟琵琶亭下夜闻吹箫",
            "作者": "周紫芝",
            "内容": "舟在琵琶旧日亭，玉箫更弄月微明。湓江故事新歌曲，便是香山此夜情。"
        },
        {
            "标题": "次韵赵戒叔灯下见榴花明日重午",
            "作者": "周紫芝",
            "内容": "醉帽风前著，榴花烛下看。嫣妍为谁好，流落未妨欢。\n故国应千里，归涂梦百盘。明朝是重午，努力愿加餐。"
        },
        {
            "标题": "西窗见榴花分韵得花字",
            "作者": "周紫芝",
            "内容": "青春苦难挽，白日良易斜。花飞尚满砌，柳密惊藏鸦。\n寒窗忽当日，山崦知谁家。红榴笑疏林，始著三两花。\n繁阴护朱阁，芳姿夺明霞。颇忆少年日，千金醉繁华。\n当时石榴裙，六幅围绛纱。美人隔秋水，相望天一涯。\n想像系楚腰，依稀似丹葩。对花谁与论，搔首空叹嗟。"
        },
        {
            "标题": "五月七日南堂见杨花",
            "作者": "周紫芝",
            "内容": "柳深何处可藏鸦，窗绕长廊绿暗纱。造物惜春知有意，薰风时一度杨花。"
        },
        {
            "标题": "十月十九日江晴放舟",
            "作者": "周紫芝",
            "内容": "云静天无滓，霜晴日乍暄。风平初放缆，江稳自流船。\n贾客眠吹笛，篙工坐意钱。吾行聊尔尔，百丈莫频牵。"
        },
        {
            "标题": "仆将有江西之役證公老师自龙溪来访仆于家",
            "作者": "周紫芝",
            "内容": "两翁投老各华颠，往事重论亦黯然。只有高情无岁月，相看依旧似当年。"
        },
        {
            "标题": "鰔鲊",
            "作者": "周紫芝",
            "内容": "放箸朝盘空，食指昨夜动。软玉开香包，桃花点春瓮。\n平生江瑶柱，异名寔同用。何当登禹书，永作淮海贡。"
        },
        {
            "标题": "恭进郊祀庆成诗五首 其二",
            "作者": "周紫芝",
            "内容": "黄屋登原庙，青圭祀泰坛。尽循周制度，还列汉衣冠。\n扇影金根静，旂翻豹尾寒。近瞻天有喜，宗社庆重安。"
        },
        {
            "标题": "恭进郊祀庆成诗五首 其三",
            "作者": "周紫芝",
            "内容": "百执称元祀，君王服大裘。祥光将盛布，雨意倏前收。\n月白明彫俎，霜寒肃缀旒。欲知天意格，肸蚃荷神休。"
        },
        {
            "标题": "恭进郊祀庆成诗五首 其四",
            "作者": "周紫芝",
            "内容": "圣主翔龙日，重熙飨帝时。笙镛陈备乐，茧栗荐纯牺。\n奠彻初燔燎，神归欲受釐。礼成人共庆，廊庙有宗师。"
        },
        {
            "标题": "恭进郊祀庆成诗五首 其五",
            "作者": "周紫芝",
            "内容": "圣寿三千岁，精禋二祀馀。天心亲道德，四海混车书。\n奎画宸章丽，台躔上宰居。小臣长拜舞，犹得奉皇舆。"
        },
        {
            "标题": "恭进郊祀庆成诗五首 其一",
            "作者": "周紫芝",
            "内容": "嶰竹初回律，圆丘始告虔。礼应先吉土，诚已格高天。\n上圣锵环佩，群公执豆笾。谁为郊祀曲，传写入朱弦。"
        },
        {
            "标题": "题吕节夫园亭十一首 其四 朝阳台",
            "作者": "周紫芝",
            "内容": "残月坏金枢，朝曦吐旸谷。南台凌日观，杲杲明万木。\n白露亦巳晞，桐阴转檐曲。危坐读黄庭，想像巾一幅。"
        },
        {
            "标题": "题吕节夫园亭十一首 其九 舒啸轩",
            "作者": "周紫芝",
            "内容": "渊明磊落人，啾唧倦吟讽。聊将舒啸声，一为洗喧閧。\n寄言枭獍徒，请勿恣嘲哢。君看半岭间，依稀有鸣凤。"
        },
        {
            "标题": "题吕节夫园亭十一首 其十一 容安轩",
            "作者": "周紫芝",
            "内容": "生理须几何，安分一枝足。向来高明中，百鬼作祸福。\n何如此衡茅，长年乐幽独。慎勿将蜗牛，轻比蛮与触。"
        },
        {
            "标题": "题吕节夫园亭十一首 其二 半隐寮",
            "作者": "周紫芝",
            "内容": "显晦固有时，出处本同致。乘流与遇坎，等是一戏事。\n真隐了无心，宁须论朝市。君看半隐名，是中有深意。"
        },
        {
            "标题": "明皇羯鼓图",
            "作者": "周紫芝",
            "内容": "禁籞莺声外，天袍拥御黄。曲名翻荔子，春苑绕沉香。\n白雨花奴手，风鬉舞马床。向来歌吹地，何处是渔阳。"
        },
        {
            "标题": "题吕节夫园亭十一首 其一 云林堂",
            "作者": "周紫芝",
            "内容": "高情恶喧嚣，结屋傍空旷。草堂寄云林，远目聊自放。\n偃蹇良不疑，世情真可抗。不知堂中人，谁同倚藤杖。"
        },
        {
            "标题": "题吕节夫园亭十一首 其六 藤洞",
            "作者": "周紫芝",
            "内容": "云山渺无何，地胜馀草木。苍藤饱风霜，夭矫作岩谷。\n幽香出空洞，清樾交翠麓。想时携客来，班荆对棋局。"
        },
        {
            "标题": "题吕节夫园亭十一首 其五 众芳阁",
            "作者": "周紫芝",
            "内容": "草木有盛德，俗眼未易观。幽姿不可见，微香在林间。\n植我东篱菊，艺此九畹兰。芳意似有知，为君笑朱栏。"
        },
        {
            "标题": "题吕节夫园亭十一首 其八 卷书阁",
            "作者": "周紫芝",
            "内容": "机云佳兄弟，胸中几石渠。万事资不理，三箧补有馀。\n它时策高勋，已复得异书。安用结飞楼，傍架时卷舒。"
        },
        {
            "标题": "题吕节夫园亭十一首 其七 学圃亭",
            "作者": "周紫芝",
            "内容": "疏泉灌空畦，折柳樊小圃。关心有幽事，寄意在衡宇。\n但恐经纶人，兹焉忽高举。慎勿厌荷锄，烟蓑湿春雨。"
        },
        {
            "标题": "题吕节夫园亭十一首 其三 岁寒披",
            "作者": "周紫芝",
            "内容": "山中与谁语，俗士不我过。时携登山屐，闲上岁寒坡。\n不知青女威，奈此苍官何。从今桃李花，漫漫空复多。"
        },
        {
            "标题": "今日林中颇得佳笋用前韵 其二",
            "作者": "周紫芝",
            "内容": "作菹须趁笋如银，莫待成竿费斧斤。安用截筒缠五采，为人催草吊湘文。"
        },
        {
            "标题": "今日林中颇得佳笋用前韵 其一",
            "作者": "周紫芝",
            "内容": "闲寻黑靥猫头笋，自把长镵雪色斤。恨我家无渭川竹，姓名不载马迁文。"
        },
        {
            "标题": "送侯元进罢泾溪丞",
            "作者": "周紫芝",
            "内容": "胡雏饮马窥长江，巨鼎一沸俱仓黄。我携老稚不知处，流离夜窜泾山阳。\n山中小邑真蕞尔，井邑无声但流水。乱石巉峥虎看人，贾客稀疏市争米。\n忆昔相逢群盗中，过我天宫宝坊里。人言觅句崔立之，恐是前身侯叔起。\n当官论事嚼寒冰，醉后诗成只弹指。三年兵火梦中游，别去何堪日千里。\n人生直气忌太高，论少卑之亦聊尔。功名唾手良偶然，邂逅庸奴亦如此。\n如公人物自有馀，似我苍华真老矣。只今满世尚干戈，应念相思遣双鲤。"
        },
        {
            "标题": "感皇恩（送侯彦嘉归彭泽）",
            "作者": "周紫芝",
            "内容": "何处是云庵，本来无住。云共谁来共谁去。菊篱杯酒，聊为渊明频举。幅巾应屡湿，斜川雨。\n\n此去常恨，相从无路。记取孤飞水边鹭。重来一笑，又是柳飞残絮。梦魂飞不到，君闲处彦嘉小室，榜曰闲处。"
        },
        {
            "标题": "贼退后经旧居",
            "作者": "周紫芝",
            "内容": "反侧虞戈兵，流离厌山谷。师兴解重围，乱定出荼毒。\n提携望乡关，老稚甘趼足。故里成丘墟，门巷亡诘曲。\n大木亦已薪，蔓草行可束。东邻杀翁媪，祸难云最酷。\n白骨在草间，零落不相属。西家各奔窜，系掳及僮仆。\n当时黄金囊，掉头不肯赎。新交半亡没，变故谁记录。\n举家竟何归，寄食叹局促。凶年大军后，旱气日熇熇。\n涸井不供炊，垢腻那得浴。不知病瘦躯，何以度蒸溽。\n自从关陜乱，威弧殊未韣。十人九无家，荡析岂所欲。\n微生何足论，主食久不玉。但愿早休兵，四海各安俗。"
        },
        {
            "标题": "潇湘夜雨（和潘都曹九日词）",
            "作者": "周紫芝",
            "内容": "江绕淮城，云昏楚观，一枝烟笛谁横。晓风吹帽，霜日照人明。暗恼潘郎旧恨，应追念、菊老残英。秋空晚，茱萸细捻，醽醁为谁倾。\n\n人间，真梦境，新愁未了，绿鬓星星。问明年此会，谁寄幽情。倚尽一楼残照，何妨更、月到帘旌。凭阑久，歌君妙曲，谁是米嘉荣。"
        },
        {
            "标题": "九月十六日示内二首 其二",
            "作者": "周紫芝",
            "内容": "小阁秋风冷，青灯病眼昏。酒重斟寿盏，儿喜有双亲。\n书种吾家事，郎曹汝旧门。人生唯老健，馀合付乾坤。"
        },
        {
            "标题": "九月十六日示内二首 其一",
            "作者": "周紫芝",
            "内容": "又见黄花日，清觞且对飞。白头夫妇少，无事笑谈稀。\n官小何时去，家贫几日肥。更须烦德曜，相伴老残晖。"
        },
        {
            "标题": "九月十六日生日示内",
            "作者": "周紫芝",
            "内容": "从我怜君二十年，备尝险阻与艰难。试看剪发师陶母，肯为亲舂愧阿鸾。\n香火结缘聊为老，杯盘为寿小同欢。鹿门愿遂平生志，更享全家百岁安。"
        },
        {
            "标题": "九月二十四日试吏省舍雨中独坐终日是日诵阮嗣宗秋怀十七首因效其体",
            "作者": "周紫芝",
            "内容": "素秋倏欲杪，鹑火亦已中。霏微值零雨，黯淡悲西风。\n出庭落叶下，古木寒条空。何年琢翠巘，洞穴窥玲珑。\n岁久人迹绝，乱石拥前峰。稚松绝可怜，崛强榛菅丛。\n但恐岁欲晏，霜雪日夜浓。物理有变灭，人生苦龙钟。\n异哉清切地，兹焉得从容。聊为商声讴，独和寒窗虫。"
        },
        {
            "标题": "十一月十一日夜步行中庭月色明甚作诗三绝 其三",
            "作者": "周紫芝",
            "内容": "少年邀月伴清樽，老去空馀满袖尘。多谢蟾光深有意，尚来同我作三人。"
        },
        {
            "标题": "十一月十一日夜步行中庭月色明甚作诗三绝 其二",
            "作者": "周紫芝",
            "内容": "香风袅袅月娟娟，月满中庭夜悄然。只恐大罗天上有，人间今夕是何年。"
        },
        {
            "标题": "小儿刊归自宛陵喜甚成诗三十韵",
            "作者": "周紫芝",
            "内容": "吾家自曾高，善积岂一日。尔祖工辞章，论议抱经术。\n我亦学弓冶，少小弄文笔。汝兄今有儿，束发行授室。\n义方稍加训，书种恐未失。汝亦千里驹，似有趻踔质。\n顷为国子弟，两战一败黜。犹复胜端舒，不识六与七。\n胡为久别离，嘉月六换律。去时春气温，飞燕如点漆。\n只今秋风高，露草鸣蟋蟀。老眼望千里，怀抱难尽述。\n有时坐如痴，经月发不栉。酒酸或忘饮，客至亦懒出。\n汝书江南来，归计似可必。翁也望汝怀，疑有后皇橘。\n奴婢喜欲颠，精糳治黍秫。辛勤酿斗酒，待汝解忧慄。\n访旧说乡闾，呼儿共梨栗。念汝童稚时，顷刻不去膝。\n况今待汝来，时序恐凛凓。竹舆听咿哑，云岭走崒嵂。\n吾无千金产，遗汝使汝逸。惟有骪骳文，待汝成卷帙。\n二事倘可了，馀亦遑暇恤。是时新堂成，小室颇温密。\n夜席照寒灯，红炉共呫哔。皇天既休老，谢事即移疾。\n汝当著归鞭，快马追健驿。"
        },
        {
            "标题": "次韵刘元素",
            "作者": "周紫芝",
            "内容": "白头烦恼不堪醒，满引休嫌酒趣行。世事可惊嗟豆落，人生安得俟河清。\n旧交倾盖由来久，年少论心苦不情。谁与寄声刘校尉，肯来同此看春耕。"
        },
        {
            "标题": "题卷雪楼",
            "作者": "周紫芝",
            "内容": "三国英雄气似云，江南只数故将军。借令马上身犹健，应笑中原鼎尚分。\n谥册屡沾新雨露，断碑空说旧功勋。斜阳万里明如雪，独倚栏干酒半醺。"
        },
        {
            "标题": "西江月（和孙子绍拒霜词）",
            "作者": "周紫芝",
            "内容": "天意未教秋老，花容刬地宜霜。酒肌红软玉肌香。不与梨花同样。\n\n来伴孙郎小宴，临风为舞霓裳。更深绿水照红妆。便是采莲船上。"
        },
        {
            "标题": "魔军行",
            "作者": "周紫芝",
            "内容": "五岭南来山最多，驱军日涉千坡陁。山中食菜不食肉，十室九家俱事魔。\n县官给钱捕魔鬼，八万魔军同日起。将军新破强虏回，马前班剑如流水。\n生斩妖精拔羽幢，传首天庭藁街死。当时平田作战场，至今遗骼无人藏。\n旧居虽在人不见，破屋萧萧围短墙。"
        },
        {
            "标题": "忆王孙 绝笔",
            "作者": "周紫芝",
            "内容": "梅子生时春渐老。红满地、落花谁扫。旧年池馆不归来，又绿尽、今年草。"
        },
        {
            "标题": "忆王孙（绝笔）",
            "作者": "周紫芝",
            "内容": "梅子生时春渐老。红满地、落花谁扫。旧年池馆不归来，又绿尽、今年草。\n\n思量千里乡关道。山共水、几时得到。杜鹃只解怨残春，也不管、人烦恼。"
        },
        {
            "标题": "四月八日燕客湖亭",
            "作者": "周紫芝",
            "内容": "白雨跳珠水上鸣，雪花吹浪酒边行。不嗔燕子飞将去，最爱鸬鹚睡不惊。"
        },
        {
            "标题": "四月八日燕客湖亭",
            "作者": "周紫芝",
            "内容": "水平真欲见秋毫，碧海无人掣巨鳌。多谢西风卷烟雨，肯来湖面作波涛。"
        },
        {
            "标题": "四月八日燕客湖亭 其二",
            "作者": "周紫芝",
            "内容": "孤山十载饮湖光，更入江西鸥鹭行。官舍一生常近水，前身应是水仙王。"
        },
        {
            "标题": "客梦",
            "作者": "周紫芝",
            "内容": "客梦长千里，官居已岁馀。却愁花蕊动，转益鬓毛疏。\n山气朝朝雨，江苞月月鱼。匡庐早归去，稚子可篮舆。"
        },
        {
            "标题": "仁宗皇帝飞白歌",
            "作者": "周紫芝",
            "内容": "八神警跸群灵趋，风师雨伯当前驱。汉家四叶圣主出，共扶日御升天衢。\n当时农桑三万里，地上钱流已如水。左有稷契右皋夔，四岳九官真济济。\n太师当国天下安，貂蝉绣衮身如山。范公特节下金銮，名落百蛮毛发寒。\n郑公有口伐可汗，可使一言无契丹。太平天子坐垂拱，蝉蜎蠖濩朝千官。\n侍臣愕立蓬莱殿，看草宸奎丽云汉。中人传赐宣口敕，雨露恩光极昭焕。\n公家什袭宫锦囊，五彩属天惊夜光。试从父老说嘉祐，百年厚德知难忘。\n自从丧乱双眼暗，犹喜人间得时见。小臣拜舞喜欲颠，安得身随千官朝九天。\n眼见万骑无控弦，四海复似昭陵年。"
        },
        {
            "标题": "苦寒二首 其二",
            "作者": "周紫芝",
            "内容": "天容黯惨悲风吹，寒日欲出寒云垂。千门昼闭人迹绝，万里长空鸟不飞。\n豺虎号寒声怒急，行人指堕毛为立。易水风高燕地寒，白头书生望云泣。"
        },
        {
            "标题": "次韵吕晞朴九日见示",
            "作者": "周紫芝",
            "内容": "敢乞兰金作诏泥，年今已是古来稀。一天细雨家何在，十载黄花客未归。\n万事可怜俱老境，故人犹欲借馀晖。但当洗眼秋风里，饱看云鹏作意飞。"
        },
        {
            "标题": "苦寒二首 其一",
            "作者": "周紫芝",
            "内容": "朔风吹雪天漫漫，厚地欲裂江水乾。悬知北客未省见，太古以来无此寒。\n冰檐垂笋风撼屋，布衣生棱体生粟。老翁炙手厌朱门，明朝晨暾更堪曝。"
        },
        {
            "标题": "十六夜月色甚明与客棹舟至普宁寺",
            "作者": "周紫芝",
            "内容": "昨宵明月共千里，今夕极天无一云。不知谁令太虚空，着此皎皎白玉盆。\n长空与月慰愁眼，良夜得酒含微醺。天公有约不可负，急荡两桨凌江濆。\n更携江上满船月，来打寺下三更门。脩廊夜寂风叶乱，古佛不语残膏存。\n老禅今夕但拍手，狂客数辈空馀樽。高谈剧语天亦怒，白璧故遣云相吞。\n人言祸福真倚伏，欢常有馀饮不足。篙师促客归去来，夜半风颠浪如屋。"
        },
        {
            "标题": "刘主簿许饷苦笋未至 其二",
            "作者": "周紫芝",
            "内容": "未敢烦君便指囷，且看分笋不论斤。此君自是盘中虎，空想斑斑箸下文。"
        },
        {
            "标题": "苦笋",
            "作者": "周紫芝",
            "内容": "庾郎鲑菜不满腹，三岁杯盘入吴俗。江头四月乌贼来，经日杨梅雨中熟。\n是时苦竹方生儿，锦绷时露骈头玉。杭人嚇饭正要虎，日以千金换盈束。\n人莫不食鲜知味，妙理听君论反覆。舌头谁识苦中甜，今乃苦口后为福。\n蔗中佳境甘似饴，厚味可人终腊毒。江南山多岂无此，苦甚何止秋荼酷。\n天公时为饷馋人，雨洗风吹满山谷。从今不敢料吴侬，但煮虾蟆当粱肉。"
        },
        {
            "标题": "刘主簿许饷苦笋未至 其一",
            "作者": "周紫芝",
            "内容": "苦竹冈头竹似云，刘郎何事不挥斤。杯盘倘使同吴俗，荼荠谁能作楚文。"
        },
        {
            "标题": "木犀方花一首",
            "作者": "周紫芝",
            "内容": "西湖八九月，秋叶日夜凋。两山各峥嵘，气与秋争高。\n天亦念幽绝，芬芳托孤标。要令列仙臞，一洗桃李骄。\n往往遣暗香，时时入高飙。绿叶未改色，微黄澹烟梢。\n可爱不可名，模写徒自劳。向来蜡梅花，相去无丝毫。\n但恨此花迟，不借春雨膏。尚可配精蕊，傲霜分两豪。\n金钱不知数，狼藉蒙讥嘲。可怜贵人家，渍蜜纷煎熬。\n坐令林下姿，半入金猊焦。闺房漫脂泽，此恨何由消。"
        },
        {
            "标题": "时宰生日乐府四首 其一 御燕曲",
            "作者": "周紫芝",
            "内容": "新阳入谷春欲回，瑶池春早桃花开。黄金三尺瑞兽暖，云横雾绕珠帘垂。\n碧腴分香自紫府，百壶流泉酒如许。御厨排燕罗八珍，更饬梨园赐歌舞。\n黄门宣诏天上来，欢喜时闻传帝语。红銮画幕密护遮，参差吹竹凌丹霞。\n双成持觞萼绿劝，五云遥望群仙家。仙家日月真长久，地久天长圣恩厚。\n愿公岁岁复年年，长带宫花饮宫酒。"
        },
        {
            "标题": "时宰生日乐府四首 其三 升平谣",
            "作者": "周紫芝",
            "内容": "负石填海海可乾，铸铁削山山可刊。俟河之清岂易得，眼见太平真复难。\n春风辇路宫槐绿，花绕汉宫三十六。喜入天颜人尽知，奉常新奏升平曲。\n前年被衮郊圆天，今年执玉朝涂山。汉官威仪久不见，三代礼乐俱追还。\n太师功大非人力，早向壶天赐新宅。消得官家驻六飞，画鼓咽咽燕瑶席。\n紫宸朝散千官行，四方警奏虚封章。衮司无事铃索静，牙牌报漏春昼长。\n但闻群贤岁歌舞，寿曲声中玉觞举。青衫小吏亦复欢，自采民谣裨乐府。"
        },
        {
            "标题": "次韵都倅题赵菘老竹涧",
            "作者": "周紫芝",
            "内容": "西来倦客厌飘零，一见宗枝眼为青。世事绝知尘外少，雨声更在竹间听。\n铿如曲奏江边瑟，清伴风鸣塔上铃。想得荆州都别驾，诗成幽梦晓初醒。"
        },
        {
            "标题": "时宰生日乐府四首 其四 祈年歌",
            "作者": "周紫芝",
            "内容": "十雨五风年岁熟，万落千村俱种粟。人从南亩把金犁，谁在庙堂调玉烛。\n昔年避地今安居，前日荷戈今佩犊。开元宰相不开边，当时米贱斗数钱。\n自从罢武销剑戟，外户不闭俱安眼。人蒙更生家受赐，父老欢喜儿童颠。\n君不见天上宸章灿星斗，翔鸾惊飞翠蛟走。为言一德似阿衡，上格皇天赞元后。\n皇天报德亦可知，仁者必寿天无私。但愿天心锡难老，貂冠画衮常光辉。\n四国无兵谁不喜，共说升平自今始。黄帝垂衣坐法宫，千岁常师广成子。"
        },
        {
            "标题": "天申节乐语口号",
            "作者": "周紫芝",
            "内容": "建章宫殿拥祥烟，遥望需云锡御筵。上帝自应知舜孝，万方宜共祝尧年。\n苍龙阙转曈昽日，瑞兽香闻咫尺天。湛露恩深何以报，愿将虎拜答周宣。"
        },
        {
            "标题": "小壶贮江蜡二梅幽绝俱可喜作三绝 其三",
            "作者": "周紫芝",
            "内容": "天上姮娥白玉肌，蕊珠宫女郁金衣。相逢月下浑无语，笑指蓬壶作伴归。"
        },
        {
            "标题": "小壶贮江蜡二梅幽绝俱可喜作三绝 其二",
            "作者": "周紫芝",
            "内容": "吴娘解滴酥成蕊，天女能融蜡作花。付与诗人说妍丑，风流二士本同家。"
        },
        {
            "标题": "次韵子绍立春二首 其一",
            "作者": "周紫芝",
            "内容": "自息中山斗，长安几见春。司天得南正，迎日法高辛。\n送老年华速，催耕雨意新。又闻宽大诏，飞舞下天津。"
        },
        {
            "标题": "历阳道中二绝 其一",
            "作者": "周紫芝",
            "内容": "斜照孤村一水闲，维舟尽日柳阴间。此生已作淮西梦，更看江南隔岸山。"
        },
        {
            "标题": "立春前五日史馆对雪二绝 其一",
            "作者": "周紫芝",
            "内容": "九天飞下玉花繁，喜入长安十二门。独醉且须温腊酒，迎新又欲带青幡。"
        },
        {
            "标题": "立春日雨中三绝 其一",
            "作者": "周紫芝",
            "内容": "满天云物正垂垂，何处青春欲到时。花信未从风里得，丰年先自雨中知。"
        },
        {
            "标题": "立春日雨中三绝 其三",
            "作者": "周紫芝",
            "内容": "春光先已到谁家，风里钗头小燕斜。只有幽人了无事，卧看疏雨湿梅花。"
        },
        {
            "标题": "历阳道中二绝 其二",
            "作者": "周紫芝",
            "内容": "江边孤垒古濡须，憔悴斯民百战馀。赖有丰年慰羁客，软炊云子荐鲈鱼。"
        },
        {
            "标题": "立春日雨中三绝 其二",
            "作者": "周紫芝",
            "内容": "先自逢春老倍伤，两檐疏雨更淋浪。眼前无复新幡胜，只有寒菹照庾郎。"
        },
        {
            "标题": "立春前五日史馆对雪二绝 其二",
            "作者": "周紫芝",
            "内容": "昔年踪迹寄江头，雪屋梅村自一邱。醉里却疑身是梦，烂银楼阁看瀛洲。"
        },
        {
            "标题": "次韵子绍立春二首 其二",
            "作者": "周紫芝",
            "内容": "客久悲残岁，春生尚薄寒。簪花人似梦，卷白意先阑。\n黄犊还惊眼，青菹已入盘。新年有行乐，老去逐君难。"
        },
        {
            "标题": "仆所居盖濂溪先生之故基也有井清甘而寒先生尝以比谷帘今为路人所汲余尝为作亭号濂溪泉而",
            "作者": "周紫芝",
            "内容": "山下清泉古甃寒，百年谁为发幽潜。可怜昔日供茶鼎，曾与先生当谷帘。"
        },
        {
            "标题": "十六日对雨是日闻得濂溪地",
            "作者": "周紫芝",
            "内容": "大麦结穗牛尾长，小麦满地秋云黄。清涟堂前今日雨，中有庐山汤饼香。\n故人唤我庐山住，欲买茅椽近庐阜。得田于我复何求，只就天公觅甘澍。\n天随农父与阴晴，云共东风作朝暮。山南山北水长流，下田高垄禾无数。\n秫堪酿酒醉不醒，饭可充饥饱摩肚。先生不管醉尉呵，柱杖寻游绕山去。"
        },
        {
            "标题": "荔枝香",
            "作者": "周紫芝",
            "内容": "千秋节当八月五，御楼卷帘看马舞。黄衫玉带分两行，绣衣宫人击雷鼓。\n梨园法曲凄且清，相传犹是隋家声。宜春北院蛾眉小，初按新声未有名。\n侍女焚香跪瑶席，更看真妃作生日。恰值南方驿使来，旋采风枝露犹湿。\n当时盛事人争传，荔枝香曲是新翻。宫中行乐事亦秘，此曲不许人间闻。\n马嵬梦断香尘息，满山荔子无人摘。却归西内冷如冰，一听遗音泪空滴。"
        },
        {
            "标题": "拟梁父吟",
            "作者": "周紫芝",
            "内容": "驾言方北征，遵彼淮阴路。悠悠墟落间，中有淮阴墓。\n将军蕴奇略，功名照今古。谈笑下燕齐，北面师降虏。\n一朝遭谗诬，衔冤复谁诉。谁能为此谋，宫中汉家妇。"
        },
        {
            "标题": "临安道中晚晴书所见二首 其一",
            "作者": "周紫芝",
            "内容": "客路乡关远，云山暮色添。秋高尚寒薄，雨过却风恬。\n附陇田成陛，倾崖水作帘。此行殊不恶，未愧贾胡淹。"
        },
        {
            "标题": "桐川太守母夫人挽词",
            "作者": "周紫芝",
            "内容": "夫人无复拥鱼轩，旅榇归来倍黯然。皂盖朱轓今有子，布裙椎髻旧推贤。\n馀哀尽入虞殡曲，盛事当随列女篇。忽掩幽墟可无恨，诰封生享更高年。"
        },
        {
            "标题": "临安道中晚晴书所见二首 其二",
            "作者": "周紫芝",
            "内容": "何日王摩诘，潇湘画短屏。扁舟横远壑，晚翼在青冥。\n木杪收残照，云间得数星。吴姬不惊客，拜月下中庭。"
        },
        {
            "标题": "次韵元素自东皋寄新诗贼退犹未久 其二",
            "作者": "周紫芝",
            "内容": "先生老去以诗鸣，乱定诗来眼倍惊。但把明珠照兼乘，未须白璧换连城。\n人言陶令尝耽酒，我识玄真不钓名。晚日追随叹才尽，始知天马足能行。"
        },
        {
            "标题": "临江仙·水远山长何处去",
            "作者": "周紫芝",
            "内容": "水远山长何处去，欲行人似孤云。十分瘦损沈休文。忍将秋水镜，容易与君分。试问梨花枝上雨，为谁弹满清尊。一江风月黯离魂。平波催短棹，小立送黄昏。"
        },
        {
            "标题": "次韵元素自东皋寄新诗贼退犹未久 其一",
            "作者": "周紫芝",
            "内容": "北风胡马自长鸣，月到南枝鸟共惊。留我小溪回短棹，看渠红旆作长城。\n人思庞老皆知隐，贼说康成亦畏名。乱后欲从君一笑，满林荆棘未堪行。"
        },
        {
            "标题": "次韵罗仲共灵泉夏夜二首 其一",
            "作者": "周紫芝",
            "内容": "灵泉无暑竹连山，绝似秋霜五月寒。我欲访君安得往，江湖满地一渔竿。"
        },
        {
            "标题": "次韵罗仲共灵泉夏夜二首 其二",
            "作者": "周紫芝",
            "内容": "泉声落枕唤诗成，杰句中含万壑声。起看四更山吐月，又扶藜杖到天明。"
        },
        {
            "标题": "寒食日归郡舟中作二首 其一",
            "作者": "周紫芝",
            "内容": "归棹浮江水，寒衾拥醉眠。乱花飞送客，细浪稳随船。\n泪落浇山酒，愁生禁火天。一从胡骑入，飘泊到今年。"
        },
        {
            "标题": "五杂俎 其一",
            "作者": "周紫芝",
            "内容": "五杂俎，垄头水。往复来，玉关骑。不得已，从士子。"
        },
        {
            "标题": "撷野蔬示小儿",
            "作者": "周紫芝",
            "内容": "荒村无鸡豚，何以供刀机。山蔬杂百种，此物含妙理。\n幽居有胜事，一笑随稚子。朝甑饭凫茈，暮鼎羹马齿。\n笋包出土肥，蕨芽含露紫。试采少陵苣，更撷天随杞。\n举杯香覆坐，摇喉滑流匕。悠然理尘策，果腹万事已。\n君看金谷楼，步障五十里。韭齑及豆粥，为具咄嗟耳。\n回观奇祸作，一死政坐此。寄声肉食徒，吾事勿轻鄙。"
        },
        {
            "标题": "九江初识水仙二首 其一",
            "作者": "周紫芝",
            "内容": "七十诗翁鬓已华，平生未识水仙花。如今始信黄香错，刚道山矾是一家。"
        },
        {
            "标题": "湖亭之胜大似江上但无芦苇二月二十日移植数十本",
            "作者": "周紫芝",
            "内容": "大年著色山前雨，摩诘无声句里秋。已是湖山无限好，更栽芦叶伴轻鸥。"
        },
        {
            "标题": "九江初识水仙二首 其二",
            "作者": "周紫芝",
            "内容": "天香不染麝煤烟，家近龙宫宝藏边。世上铅华无一点，分明真是水中仙。"
        },
        {
            "标题": "夜中闻雨枕上作",
            "作者": "周紫芝",
            "内容": "老去飘零日，春愁烂漫中。诗窗窥窈窕，睡枕听朦胧。\n弱柳妨晴态，小桃吹落红。颠风莫相恼，花事不关侬。"
        },
        {
            "标题": "西江月",
            "作者": "周紫芝",
            "内容": "发白犹欹旅枕，溪深未挂烟莎。往来苕霅意如何。应有轻鸥笑我。\n\n细算年来活计，只消一个渔舟。金鱼无分不须求。只乞鲈鱼换酒。"
        },
        {
            "标题": "西江月·发白犹敧旅枕",
            "作者": "周紫芝",
            "内容": "发白犹敧旅枕，溪深未挂烟莎。往来苕霅意如何。应有轻鸥笑我。细算年来活计，只消一个渔舟。金鱼无分不须求。只乞鲈鱼换酒。"
        },
        {
            "标题": "湖阴行",
            "作者": "周紫芝",
            "内容": "石头城南五马渡，一马成龙上天去。晋家天子再御朝，洛阳胡骑空无数。\n当时枉道马与王，高官饱食丰豺狼。车前已赐兰斑物，江上空馀剑戟场。\n日光射天惊贼垒，封豖长蛇梦中起。仓皇只欲玩遗鞭，谁信龙媒已千里。\n黄须有智人岂知，不料将军未死时。着新脱故真是贼，白犬下齧天应迟。\n谁道晋朝公与相，不及金谷园中儿。"
        },
        {
            "标题": "旅夕",
            "作者": "周紫芝",
            "内容": "秋云翳长空，微雨饯残暑。新凉入郊墟，中田熟禾黍。\n秋虫自知时，入我床下语。西风几何时，秋意遽如许。\n晓色催鸣鸡，孤砧急寒杵。游子未得归，留滞在江浦。\n生理思田园，饥寒念儿女。持此两鬓霜，世路复焉取。\n起视夜何其，江月方欲吐。便当随孤鸿，云霄肃双羽。"
        },
        {
            "标题": "和郑文昌雨中看花之作",
            "作者": "周紫芝",
            "内容": "郑侯好客如郑庄，客常满座酒满觞。春来洛城被花恼，千金一醉姚家黄。\n慇勤置酒急招唤，更来古寺窥红妆。春风微寒春雨细，秉烛看花花已睡。\n春光骀荡与妖妍，夜色侵凌增妩媚。卧枝不起终无言，脸泪欲垂如有意。\n樽中有酒客当歌，我醉欲眠人未起。君不见春来雨急风屡颠，危芳堕地无馀妍。\n扫花恐被落红笑，持杯欲倩何人传。愁多满怀乐事少，人自惜花天不怜。\n烹羊炰羔且为乐，酒酣耳热亦不恶。明朝有兴却重来，莫遣残红抱青萼。"
        },
        {
            "标题": "二月四日大火吾庐独免",
            "作者": "周紫芝",
            "内容": "颠风尽日恶，顽云吹不开。行人对面不相识，千岭万岭沉风霾。\n不知谁纵一炬火，坐遣万屋成飞灰。我闻人火曰火，天火曰灾，茫然不复知从来。\n但见通衢半瓦砾，男呻女泣声酸哀。避胡十年常作客，几见连甍变荆棘。\n此生忧火复忧兵，一事不成头雪白。学禅灵运本忘家，好赋子云终有宅。\n向来穷巷冷如冰，今作权门手堪炙。惊魂可招烟欲消，茅茨犹在书脱厄。\n心知造物可怜生，留与云窗看山色。"
        },
        {
            "标题": "晓色",
            "作者": "周紫芝",
            "内容": "晓色明龙阙，金炉近御床。黄帘犹卷月，清跸已鸣霜。\n海宇无兵革，公师在庙堂。但闻宫树鸟，日日啭朝阳。"
        },
        {
            "标题": "月中与儿曹露坐二首 其二",
            "作者": "周紫芝",
            "内容": "客去无人与对床，风微聊借月为凉。杯中小友多情甚，勾引衰翁入醉乡。"
        },
        {
            "标题": "渔父词（六之五）",
            "作者": "周紫芝",
            "内容": "人间何物是穷通。终向烟波作钓翁。江不动，月横空。漫郎船过小回中。"
        },
        {
            "标题": "圩氓叹",
            "作者": "周紫芝",
            "内容": "圩氓筑败圩，饱腹无粟菽。强扶南亩犁，辛苦望一熟。\n插秧在中田，秋来半黄绿。白雨忽翻盆，积潦齧圩腹。\n波头卷春雷，汹涌裂坤轴。仓皇未出门，白水已半屋。\n攀椽栖木杪，寝饭杂鹅鹜。客行舣孤舟，系缆怯水宿。\n叩门乞灯火，父老迎我哭。我亦一酸鼻，软语聊抚祝。\n老稚且相收，慎勿辄弃逐。行看散陈红，官仓有馀粟。\n救尔无远谋，每饭惭食肉。"
        },
        {
            "标题": "十二月二十六日北墙扪虱",
            "作者": "周紫芝",
            "内容": "今晨颇无事，步游古墙根。眷兹万家邑，稍苦三户村。\n于时积雪散，复值朝阳温。解衣聊自得，班荆与谁言。\n款欠良已久，吾虱庶可扪。平生谢澡刷，懒惰从朝昏。\n坐令边缝间，朝生暮仍孙。回臭比蹠香，位卑道仍尊。\n与世倘无求，中有至乐存。勿语儿女曹，此意难具论。"
        },
        {
            "标题": "岁杪雨雪连日闷题六绝 其四",
            "作者": "周紫芝",
            "内容": "去年胡马渡淮流，江北江南处处愁。破虏只今犹遣将，富民何日定封侯。"
        },
        {
            "标题": "岁杪雨雪连日闷题六绝 其二",
            "作者": "周紫芝",
            "内容": "树头雪过梅犹在，地上春回柳未知。旧岁新年浑似梦，冻云寒雨不胜悲。"
        },
        {
            "标题": "岁杪雨雪连日闷题六绝 其一",
            "作者": "周紫芝",
            "内容": "春前旧雪连新雪，雨后春寒带腊寒。残日送年能几许，一番风雨岁将阑。"
        },
        {
            "标题": "岁杪雨雪连日闷题六绝 其三",
            "作者": "周紫芝",
            "内容": "春回九地初颁历，人傍千门复看傩。尽是汉家无事日，白头扶杖意如何。"
        },
        {
            "标题": "闷题",
            "作者": "周紫芝",
            "内容": "命薄官如虱，年多鬓似银。酒醺虽有圣，钱少本无神。\n含笑花欺老，妨眠鸟闹人。青山浑可恋，白眼莫相嗔。"
        },
        {
            "标题": "岁杪雨雪连日闷题六绝 其五",
            "作者": "周紫芝",
            "内容": "鞭牛迎得春来了，爆竹催将岁欲徂。莫把流年作悲喜，人间万事有乘除。"
        },
        {
            "标题": "岁杪雨雪连日闷题六绝 其六",
            "作者": "周紫芝",
            "内容": "大雪今宵一尺馀，王春明日岁云初。丰年已识天公意，上瑞仍烦太史书。"
        },
        {
            "标题": "三月三夜得梅花数枝灯下作",
            "作者": "周紫芝",
            "内容": "故人远客天一涯，寄我万里风前枝。方壶含澌不受污，可着玉树瑶林姿。\n孤芳妙质不可说，天香肯复须人知。老人不作世间梦，但见玉友如儿时。\n急张青灯当明月，要看疏影横屏帏。花寒不睡斗欲落，笑语似与人追随。\n持杯未怪此宵乐，论情忍负平生期。回头却忆青山道，处处相逢花不老。\n短篱飞雪山更寒，古木啼乌月催晓。清魂屡往途路遥，故人久别相知少。\n只今如此邂逅何，莫厌诗成苦相恼。"
        },
        {
            "标题": "菩萨蛮（赋疑梅香）",
            "作者": "周紫芝",
            "内容": "宝薰拂拂浓如雾。暗惊梅蕊风前度。依约似江村。余香马上闻。\n\n画桥风雨暮。零落知无数。收拾小窗春。金炉檀炷深。"
        },
        {
            "标题": "送舒永丰",
            "作者": "周紫芝",
            "内容": "斯民如草木，九圣含春温。秋风一披拂，零落难重陈。\n嗣皇回日御，杲杲升朝暾。谁令天骄子，欲肆长鲸吞。\n王师一倡乱，诸将皆星奔。可怜尔群苍，终不负汉恩。\n固亦念颠仆，所喜邦本存。舒侯名家郎，翔鸾未腾鶱。\n稍分民社寄，似欲亲拨烦。盍敷宽大诏，力补疮痍痕。\n勿谓蕞尔邑，安能著华轩。妙割俱有用，鸡牛无足言。\n君看密县宰，视民真子孙。汗马无寸劳，太傅岂不尊。\n扶衰其有意，愿复矜元元。"
        },
        {
            "标题": "五月悯雨颇闻饥民弄兵于严衢两州间三十韵",
            "作者": "周紫芝",
            "内容": "长天望油云，槁黍待甘霔。一雨有丰凶，死生分旦暮。\n颇闻两州民，岩谷多啸聚。有司幸眼前，白对急追捕。\n斯民如婴儿，慈母仰调护。岂容使之饥，而反贻以怒。\n救饥当未然，为食须早具。不雨三月馀，开口久待哺。\n岳牧事遨游，傲聣曾莫顾。遂令出偏师，往往勤远虑。\n人亦甚畏死，阶乱岂无故。汉有大司农，为国最知务。\n谁知部使者，出纳反坚固。输金买朝粮，仅得鸟一嗉。\n尚尔吝弗予，民隐独何愬。几何不为盗，悔过苦无路。\n富儿家多金，封财亦良裕。积金谋子钱，切骨被疽蠹。\n闭粜不肯售，叩门如蚁附。忿气生一时，万死有不惧。\n政坐守宰痴，申令苦不素。有时出万斛，官为复常赋。\n大或旌义闾，小或赐朝酺。民情非木石，岂不遵劝谕。\n岁事小不登，彝伦坐成斁。无良二千石，万事成缪误。\n况乃六月师，金甲困暴露。天道有报施，人情均好恶。\n会当明诛赏，典刑正王度。庶几令远氓，因此出沈痼。"
        },
        {
            "标题": "悯雨叹",
            "作者": "周紫芝",
            "内容": "南方久不雨，旱气日益酷。起视夜何其，星斗灿满目。\n朝云蔼空濛，暮雨思霢霂。雷师方鞭车，风伯忽舞纛。\n百神各颠倒，谁为调玉烛。两宫方蒙尘，百执被驱逐。\n万里沙漠行，长征犯三伏。悬知臣子心，北望眢两目。\n愿兴肤寸云，朝隮暮渗漉。天公倘悔祸，何止望一熟。\n皇舆既言归，壤地亦旋复。谁当挽天河，下洗忧愤辱。"
        },
        {
            "标题": "鹧鸪天（和刘长孺有赠）",
            "作者": "周紫芝",
            "内容": "袅袅云梳晓髻堆。涓涓秋净眼波回。旧家十二峰前住，偶为襄王下楚台。\n\n闲院静，小桃开。刘郎前度几回来。东风易得行云散，花里传觞莫谩催。"
        },
        {
            "标题": "强幼安中大示乐闻过斋记以诗为谢",
            "作者": "周紫芝",
            "内容": "白璧摩挲未有疵，榜斋铭座尚防微。欲从今日求闻过，故说当年是昨非。\n言行固知无里襮，吏民何处不恩威。欲参函丈师全德，此去应须便拂衣。"
        },
        {
            "标题": "晚集江园会者五人黄叔鱼林平父黄文若刁黄叔与仆也以暝色带飞鸟为韵余得色字",
            "作者": "周紫芝",
            "内容": "少小谋一邱，老大犹未得。幽园固佳处，入眼自叹息。\n赖此千载人，相逢共京国。追凉坐花阴，持杯饮湖色。\n斜阳入疏林，晚色忽复逼。忽忽行语离，两别遂南北。\n日落未可归，山高更须陟。佳会岂易逢，莼鲙不须忆。"
        },
        {
            "标题": "莫愁歌",
            "作者": "周紫芝",
            "内容": "莲花深红莲叶绿，平沙月上鸳鸯宿。青腰三板兰作桡，月下莫愁歌一曲。\n移船入花花转深，花深调苦难为音。江边夜半谁为语，只有婵娟知此心。\n露华渐白月渐午，刺舟自觅来时路。明朝系缆柳边门，却在夜来潮落处。"
        },
        {
            "标题": "题王摩诘画袁邵公卧雪图",
            "作者": "周紫芝",
            "内容": "东京数人物，矫矫称袁公。经纶有能事，早岁初未逢。\n何许结蓬茅，草树风淅沥。幽梦寄一椽，暮雪深几尺。\n平田已无路，况复知公门。人言公苦寒，谓死宁当存。\n鸣驺入空谷，暖律破寒冱。岂伊逢异人，天实起僵仆。\n汉明号贤主，杖击无名郎。冤囚我自理，微绪渠当昌。\n摩诘亦可人，六幅写奇事。浩荡怀远图，徘徊有佳思。\n炎天挂空壁，一洗毛骨寒。意岂在冰雪，高风薄云端。"
        },
        {
            "标题": "木鱼歌和碧岩子",
            "作者": "周紫芝",
            "内容": "秋蟾欲落霜满屋，道人悬鱼击刳木。谁将发发水边声，惊断齁齁鼻中曲。\n此生自是在家僧，便恐个中缘已熟。安得华鲸吼夜廊，去趁云堂五更粥。"
        },
        {
            "标题": "次韵刘元素暮春书怀",
            "作者": "周紫芝",
            "内容": "断肠风雨落花时，空遣刘郎赋柳枝。涉世功名真蚁穴，送春歌吹只蛙池。\n尚堪短策时乘兴，犹有寒杯可共持。更愿馀生似东野，云龙无地不相随。"
        },
        {
            "标题": "次卿与余终日坐竹间以何人有酒身无事谁家多竹门可款为韵余得上七字 其一",
            "作者": "周紫芝",
            "内容": "养痾慕夷旷，避俗蒙讥诃。用兹结神交，长年与婆娑。\n脩篁不见天，万玉方森罗。隐几张净琴，共鼓南风歌。\n人生要行乐，取乐不必多。傥无一笑适，奈此风月何。"
        },
        {
            "标题": "次韵元素登城暮归二首 其二",
            "作者": "周紫芝",
            "内容": "晚来飞鞚上城头，欲蹑华镳苦末由。醉里有乡须着屐，人间无地可埋忧。\n功名于我真聊尔，人物似君无此流。想对青天回白鸟，半钩斜月挂江楼。"
        },
        {
            "标题": "次韵元素登城暮归二首 其一",
            "作者": "周紫芝",
            "内容": "天遣刘郎又白头，少年文学似求由。朱门华毂聊安命，藜杖芒鞋可散忧。\n大隐未成聊小隐，浊流谁得寘清流。赋成准拟吾先读，王粲秋来正倚楼。"
        },
        {
            "标题": "南柯子（方钱唐出侍儿，范谢州要予作此词）",
            "作者": "周紫芝",
            "内容": "蝉薄轻梳鬓，螺香浅画眉。西湖人道似西施。人似西施浓淡、更相宜。\n\n画烛催歌板，飞花上舞衣。殷勤犹劝玉东西。不道使君肠断、已多时。"
        },
        {
            "标题": "南柯子/南歌子 其一 方钱唐出侍儿，范谢州要予作此词",
            "作者": "周紫芝",
            "内容": "蝉薄轻梳鬓，螺香浅画眉。西湖人道似西施。人似西施浓淡、更相宜。"
        },
        {
            "标题": "渡陂南用斜川韵",
            "作者": "周紫芝",
            "内容": "万物自有得，吾生感行休。及兹天气佳，步寻水南游。\n青板得野航，竟渡一苇流。乘流本无心，岂有不下鸥。\n开口月有几，百年终一邱。与世似异趋，此行谁我俦。\n村醪亦足醉，对影自献酬。未知垂老日，能遂此乐不。\n事定会当谐，不复怀预忧。但愿营自安，孰是都无求。"
        },
        {
            "标题": "五禽言 其二 泥滑滑",
            "作者": "周紫芝",
            "内容": "山中流水声聒聒，春禽说雨春泥滑。谁为春禽语，莫报幽人明日雨。\n幽人明日欲上山，山头雨足花斓斑。"
        },
        {
            "标题": "时宰生日诗三十绝 其十四",
            "作者": "周紫芝",
            "内容": "御墨亲书六字牌，阁名新赐属元台。内前夹道炉烟里，争看翔鸾舞凤来。"
        },
        {
            "标题": "时宰生日诗三十绝 其七",
            "作者": "周紫芝",
            "内容": "黄帕蒙鞯御坐来，临戎久不按龙媒。内前沙路平如掌，玉辂观成试辇回。"
        },
        {
            "标题": "点绛唇 其二 内子生日",
            "作者": "周紫芝",
            "内容": "人道长生，算来世上何曾有。玉尊长倒。早是人间少。"
        },
        {
            "标题": "灯下读韩致光外集",
            "作者": "周紫芝",
            "内容": "吴宫花草弄纤柔，西子妆成特地羞。笑我老情难妩媚，爱渠好句尽风流。\n香奁诗在人何处，断腕名高事已休。更欲与谁论此恨，遗编读罢一灯留。"
        },
        {
            "标题": "复故庐一首",
            "作者": "周紫芝",
            "内容": "我卜我居，于城之隅。缭以群山，带以清渠。日出扶桑，月翳金枢。\n朝云夕烟，变灭卷舒。乔木丰草，蔚其周庐。群书在床，浊酒在壶。\n蹒跚簪裾，亦复晏如。淮水之游，谁脂我车。逮其归而，四壁其徒。\n柔柯既剪，稚竹日疏。山为改容，木为槁枯。吾亦浩然，言念归与。\n今我来思，为之踌躇。扊扅在门，鞿靮在涂。驾言曷归，杜门寔娱。\n寒止皲瘃，饥止瘠臞。人谁不死，焉识其馀。"
        },
        {
            "标题": "秋晚念归",
            "作者": "周紫芝",
            "内容": "风寒黄叶未全落，露重流萤巳不飞。胡马又肥秋欲老，旅巢无定客思归。"
        },
        {
            "标题": "日出东南隅行",
            "作者": "周紫芝",
            "内容": "春风淡荡春云浅，陌上柔桑青宛宛。青天易雨亦易晴，吴蚕催眠欲成茧。\n罗敷采桑南陌头，翠鬟皴鬌光欲流。罗襦吹香白玉佩，青丝络笼黄金钩。\n君王年少如秋水，欲学鸳鸯对飞起。赠君身上双明珰，结君同生亦同死。\n罗敷敛衽前致词，词多慷慨中含悲。念言夫婿良家子，委身结发为夫妻。\n人生匹配各有偶，愿逐狗走随鸡飞。江水可竭山可移，妾心皎皎君当知。"
        },
        {
            "标题": "追和向苏州顷在吴门尝用韦应物作凝香阁旧有白公桧今不复存为补植之",
            "作者": "周紫芝",
            "内容": "韦白两公名欲埃，芗林一出未难才。树从居士池边种，香入苏州句里来。\n陶令北窗应好在，何郎东阁为谁开。二疏归后今重见，遥想都门张饮回。"
        },
        {
            "标题": "陈相之许惠近作久而未至雪中偶书 其二",
            "作者": "周紫芝",
            "内容": "短策何由去，长须唤不来。诗今如此少，门欲为谁开。\n净几尘飞尽，寒窗雪自堆。无人伴牢落，灯火送残杯。"
        },
        {
            "标题": "浣溪沙",
            "作者": "周紫芝",
            "内容": "多病嫌秋怕上楼。苦无情绪懒抬头。雁来不寄小银钩。\n\n一点离情深似海，万重凄恨黯如秋。怎生禁得许多愁。"
        },
        {
            "标题": "次韵仲平祠宫书事二首 其二",
            "作者": "周紫芝",
            "内容": "秋晚催年急，愁多与病偕。客尘游净几，落木下寒斋。\n吏部诗如许，衰翁老易排。无心羞阘茸，有句似俳谐。"
        },
        {
            "标题": "品令·霜蓬零乱",
            "作者": "周紫芝",
            "内容": "霜蓬零乱。笑绿鬓、光阴晚。紫茱时节，小楼长醉，一川平远。休说龙山佳会，此情不浅。黄花香满。记白苎、吴歌软。如今却向，乱山丛里，一枝重看。对著西风搔首，为谁肠断。"
        },
        {
            "标题": "品令 其二 九日寓居招提，旅中不复出，步上西庵绝顶，撷黄菊一枝，凄然有感，复作此歌",
            "作者": "周紫芝",
            "内容": "霜蓬零乱。笑绿鬓、光阴晚。紫茱时节，小楼长醉，一川平远。\n休说龙山佳会，此情不浅。"
        },
        {
            "标题": "次韵子东奉命祠高禖斋宫望临平山",
            "作者": "周紫芝",
            "内容": "遥想祠宫晓色寒，卷帘聊此看孱颜。官闲颇似苏司业，诗好全如庾子山。\n觅句不妨烟雨外，浮家犹记往来间。旧游有意重回首，恐上金銮未得还。"
        },
        {
            "标题": "次韵赵钤饮次卿家时牡丹盛开而仆不及见",
            "作者": "周紫芝",
            "内容": "扬子草玄仍有居，河间好事复多书。独来林下相寻处，醉倒花间得句初。\n人去不知红烂熳，春残忍看绿扶疏。明年许作樽前客，准拟篮舆唤阿舒。"
        },
        {
            "标题": "七月二十日秘阁曝书二首 其一",
            "作者": "周紫芝",
            "内容": "芸香时近曝书筵，缥帙缃囊得纵观。不是圣时修故事，岂知藏室有清官。"
        },
        {
            "标题": "五禽言 其三 提壶卢",
            "作者": "周紫芝",
            "内容": "提壶卢，树头劝酒声相呼，劝人沽酒无处沽。太岁何年当在酉，敲门问浆还得酒。\n田中黍穗处处黄，瓮头新绿家家有。"
        },
        {
            "标题": "提壶芦",
            "作者": "周紫芝",
            "内容": "提壶芦，树头劝酒声相呼，劝人沽酒无处沽。太岁何年当在酉，敲门问浆还得酒；田中禾穗处处黄，瓮头新绿家家有。"
        },
        {
            "标题": "七月二十日秘阁曝书二首 其二",
            "作者": "周紫芝",
            "内容": "香罗剪帕金描凤，红字排方玉作签。身到蓬山瞻御墨，眼惊奎宿射珠帘。"
        },
        {
            "标题": "次韵子绍送春七绝 其一",
            "作者": "周紫芝",
            "内容": "混沌七窍凿，可恨倏与忽。人生寒暑间，万古长出没。"
        },
        {
            "标题": "次韵周秀实寺丞七夕三首 其一",
            "作者": "周紫芝",
            "内容": "乌鹊桥成不恨迟，隔秋相见岂无期。姮娥空傍月中去，嫁得星郎是几时。"
        },
        {
            "标题": "次韵周秀实寺丞七夕三首 其三",
            "作者": "周紫芝",
            "内容": "无限栏阶月下儿，遥瞻星旆却嫌迟。催教织女梳云髻，想得无心理杼丝。"
        },
        {
            "标题": "次韵周秀实寺丞七夕三首 其二",
            "作者": "周紫芝",
            "内容": "夜深闲把玉东西，月下楼空画幕垂。人似天孙酒如玉，梦中犹忆少年时。"
        },
        {
            "标题": "七月十六日晚雨已而月出",
            "作者": "周紫芝",
            "内容": "将雨日已晏，既晴天亦曛。风从莽苍来，云向西南奔。\n忽于苍玉玦，拥此黄金盆。我居在山顶，升沉阅冰轮。\n三年东冈头，入我圭窦门。平生金兰友，老去无一存。\n愿言结神交，相与论素心。素心不可说，月亦终无言。"
        },
        {
            "标题": "得宝子",
            "作者": "周紫芝",
            "内容": "蓬莱宫中春草绿，君王无事欢不足。宜春北院小蛾眉，日日霓裳按新曲。\n侍女倾心复尽计，歌舞君前不如意。今年新得太真妃，从此龙颜不胜喜。\n望春楼下纥那歌，枉说扬州古铜器。梨园乐府两部齐，尽歌乐府新歌词。\n君门谁道九重远，岁久欢声闻远夷。渔阳万骑仓黄入，帐中妃子吞声泣。\n当时掌上不忍看，玉骨埋时烟雨湿。属车尘远空邮亭，邮亭牧竖嗟娉婷。\n凌波袜在香未绝，万人争看俱伤情。一朝持入咸阳市，空得千金贾客惊。"
        },
        {
            "标题": "次韵苏如圭乞猫",
            "作者": "周紫芝",
            "内容": "苏侯家四壁，每饭歌权舆。庾郎鲑菜盘，三韭罗春蔬。\n饥鼠窜旁舍，不复劳驱除。何为走老黥，贯鱼乞狸奴。\n颇知红锦囊，万卷家多书。我时醉着帽，过子城南居。\n手擎乌丝栏，棐几自卷舒。寒具久不设，趸尾亦足娱。\n犹恐遭咬齧，备豫须不虞。狸奴当努力，鼠辈勤诛锄。\n无为幸一饱，高卧依寒垆。"
        },
        {
            "标题": "鹧鸪天·彩鷁双飞雪浪翻",
            "作者": "周紫芝",
            "内容": "彩鹢双飞雪浪翻。楚歌声转绿杨湾。一川红旆初衔日，两岸朱楼不下帘。\n\n阑倚处，玉垂纤。白团扇底藕丝衫。未成密约回秋水，看得羞时隔画檐。"
        },
        {
            "标题": "千叶石榴盛开为赋一诗",
            "作者": "周紫芝",
            "内容": "江东五月榴花红，江西三月满花丛。东花窘束少态度，西花重叠红蒙茸。\n谁剪燕支山下草，乞与殷红照林杪。移栽我欲过江东，衔子鸿鹄今成空。\n红巾半蹙为谁苦，芳心何止千重重。试遗红妆歌一曲，此花此曲何由逢。\n春光都无十日事，不成夜雨还朝风。红芳莫遣忽飞去，断肠烟雨空溟濛。"
        },
        {
            "标题": "千秋岁（叶审言生日）",
            "作者": "周紫芝",
            "内容": "当年文焰。蜀锦词华烂。年正少，声初远。手攀天上桂，书奏蓬莱殿。人尽道，洛阳盛事今重见。\n\n千尺青苍干。直节凌霄汉。天未识，应嗟晚。饮残长寿盏，归奉春皇燕。金叶满。擗麟且受麻姑劝。"
        },
        {
            "标题": "夜闻骤雨枕上二首 其一",
            "作者": "周紫芝",
            "内容": "星斗阑干云翳销，黄昏犹未有微飙。谁将枕上三更雨，捲作钱塘八月潮。"
        },
        {
            "标题": "碧岩子作诗为小儿求纹褓戏作三绝 其一",
            "作者": "周紫芝",
            "内容": "近来闻道得明珠，丹凤今年第几雏。会遣梦中分赤锦，不妨衣上有天吴。"
        },
        {
            "标题": "生查子",
            "作者": "周紫芝",
            "内容": "清歌忆去年，共唱秦楼曲。门外月横波，帐里人如玉。\n\n秋风吹彩云，梦断惊难续。别调不堪闻，红泪销残烛。"
        },
        {
            "标题": "为人贺沈镇江生日 其二",
            "作者": "周紫芝",
            "内容": "甲子重新数中兴，济川人为圣时生。五花名肃金銮殿，八阵威寒铁瓮城。\n贺客杯觞方潋滟，使君忠力转精明。祝年有意留公住，只恐调元要老成。"
        },
        {
            "标题": "题裴晋公画像二绝 其一",
            "作者": "周紫芝",
            "内容": "朝论当年汹汹时，此翁奇事少人知。梦中缚得吴元济，犹说绯衣是小儿。"
        },
        {
            "标题": "孙耘老惠龙尾砚漆烟墨报以二诗 其一",
            "作者": "周紫芝",
            "内容": "自喜新交得管城，政愁无地唤陶泓。孙郎不惜分龙尾，付与诗人了一生。"
        },
        {
            "标题": "次韵崔都巡马上望天目山",
            "作者": "周紫芝",
            "内容": "雨后青云万里开，翠螺新染玉萦回。将军马健随风去，天目山高入眼来。\n稚子能文非好武，君王赋韵不为才。且将横槊新传句，独对西风侑酒杯。"
        },
        {
            "标题": "同季再见和二首复用韵以谢 其二",
            "作者": "周紫芝",
            "内容": "海内同为客，西湖共送春。定交前日意，识面此时新。\n一笑欣良会，馀生得善邻。风流美无度，往往似前人。"
        },
        {
            "标题": "同季再见和二首复用韵以谢 其一",
            "作者": "周紫芝",
            "内容": "花似今年好，情非旧日春。光阴愁里尽，风物眼前新。\n爱酒聊呼伴，无醯懒乞邻。姓名谁挂口，肥瘠付秦人。"
        },
        {
            "标题": "三月二",
            "作者": "周紫芝",
            "内容": "水绕青山寺，人携白玉觞。晴春方烂漫，醉眼自微茫。\n舟稳欺风软，杯深送日长。谁家载歌管，红袖立斜阳。"
        },
        {
            "标题": "青玉案（凌歊台怀姑溪老人李端叔）",
            "作者": "周紫芝",
            "内容": "青鞋忍踏江沙路。恨人已、骑鲸去。笔底骅骝谁与度。西州重到，可怜不见，华屋生存处。\n\n秋江渺渺高台暮。满壁栖鸦醉时句。飞上金鸾人漫许。清歌低唱，小蛮犹在，空湿梨花雨。"
        },
        {
            "标题": "拟桃叶团扇歌三首",
            "作者": "周紫芝",
            "内容": "倚杼织冰纨，殷勤作团扇。为君惜朱颜，相期日相见。"
        },
        {
            "标题": "闻朱虚",
            "作者": "周紫芝",
            "内容": "平生恨未识朱游，每得清诗慰客愁。泛宅清苕真得句，挂冠神武更何求。"
        },
        {
            "标题": "阆州太守以桃竹邛杖二物遗余宅仲而宅仲出以示仆喜而作诗",
            "作者": "周紫芝",
            "内容": "万里何尝入巴蜀，少陵诗中识桃竹。更言九节奉真仙，无乃邛山有遗族。\n平生二物几到眼，谁与周旋慰幽独。忽然渡海飞苍龙，夭矫当前峙双玉。\n江心石竹誇坚刚，摩挲紫焰生寒光。孤筇节高不可及，外虽似曲中直方。\n阆州得此不敢藏，亟遣二士相扶将。余侯新佩太府章，六尺肮脏身健强。\n未须御府赐灵寿，行勒金狨朝未央。老人勃窣不足数，惟有泉石成膏肓。\n东吴自是山水窟，心虽欲往身未偿。会须呼客共蜡屐，借君拄杖聊徜徉。"
        },
        {
            "标题": "次韵关子东筇杖",
            "作者": "周紫芝",
            "内容": "林下相从政要君，春来花草各欣欣。须烦无语木上座，时伴能言郑广文。\n徒步饱看山入眼，醉归应有句凌云。谁知九节仙人杖，解与先生立茂勋。"
        },
        {
            "标题": "二十三日雨霁再陪徐使君登秋浦楼",
            "作者": "周紫芝",
            "内容": "细雨愁云特地晴，重来水秀复山明。江风吹面沧波动，岚气侵衣翠润生。\n南浦落帆催画角，丽谯残照满双旌。未知九日齐山会，樽酒何人与共倾。"
        },
        {
            "标题": "陪徐使君登秋浦楼",
            "作者": "周紫芝",
            "内容": "白发衰颜已倦游，倚楼端为使君留。天连远峤云埋树，波撼孤城水绕楼。\n有客自伤愁外眼，何人解写雨中秋。世间无此登临胜，休把城南说阆州。"
        },
        {
            "标题": "辛亥冬无雪天气妍暖如禁烟时书所感三绝句 其二",
            "作者": "周紫芝",
            "内容": "当年白雨打凉州，春色还催禁籞游。记得端门迎辇路，轻冰一夜绿杨沟。"
        },
        {
            "标题": "雨中湖上晚归书所见三绝句 其三",
            "作者": "周紫芝",
            "内容": "风荷忆伴醉颜红，湖水重来照雪翁。此世相看最长久，只应南北两高峰。"
        },
        {
            "标题": "八月二十一日大热夜半微凉",
            "作者": "周紫芝",
            "内容": "八月大地千里赤，蓐收权轻苦无力。未许寒蝉饱风露，聊为秋蚊增羽翼。\n蒲葵呼扇腕欲摇，絺绤捐衣汗犹滴。谁遣秋风半夜来，先向高梧寄消息。"
        },
        {
            "标题": "夜苦秋蚊达旦不寐",
            "作者": "周紫芝",
            "内容": "昔年记淮邦，茅庐蔚秋草。两耳无晨昏，秋蚊困飞绕。\n利吻极惨伤，群飞固轻矫。悬知孀女祠，未可较多少。\n至今梦中雷，客枕疑已晓。那知三家村，复此终夕挠。\n青烟郁蒿艾，横空益奔扰。手倦劳扑缘，眼病恶薰燎。\n谁言天宇大，微物吝除剿。何必养嘉羞，便可付丹鸟。"
        },
        {
            "标题": "数日秋暑不复可堪马上作此",
            "作者": "周紫芝",
            "内容": "江上丰隆酝秋热，老病摧颓可堪说。人行落日生黄尘，马畏长涂汗流血。\n君看此处安得诗，空学吴牛喘残月。北风何日挂驼裘，长啸灞桥驴上雪。"
        },
        {
            "标题": "季共置酒酒间出龙眠数马以示坐客最后出起云妙甚为赋长句",
            "作者": "周紫芝",
            "内容": "君侯酌客黄金杯，六龙下食慈明催。醉开画苑出天马，远自大宛西极来。\n起云礧碨最后出，真龙八尺高崔嵬。\n青天欲雨雨未作，怒云泼墨乌成堆。长鸣自怪两耳立，路转欲从双镫回。\n王良造父眼未识，骅骝骕骦天与才。朝从燕代暮南粤，万里一息何辽哉。\n公今此画何处得，外家中郎李公客。人间英物有护持，世上丹青少颜色。\n双花蜀锦青丝囊，还公此画公须藏。天寒夜半黑风起，邂逅恐逐飞云翔。"
        },
        {
            "标题": "秋夜旅怀",
            "作者": "周紫芝",
            "内容": "栖栖羁客眼长开，蔌蔌清灯落晓灰。北雁有情书未到，寒衾无梦雨频来。\n今年白发看仍少，去日青春挽不回。别后故山应好在，小窗辜负翠云堆。"
        },
        {
            "标题": "次韵赵鹏翔秋夜叹",
            "作者": "周紫芝",
            "内容": "朝弹雍门琴，暮歌梁父吟。秋容日欲老，客愁秋更深。\n问言愁何许，万里怀归心。昔在洛阳日，颇遭胡骑侵。\n骨肉尽奔迸，岁月良侵寻。譬如痛定人，当痛难重任。\n辞亲就薄禄，夜寝无完衾。家亡河间书，囊鲜鸿宝金。\n谁能援一臂，使子无陆沉。老骥得平坂，惊凤翔长林。\n佳名一朝白，高义千古钦。"
        },
        {
            "标题": "潇湘夜雨（濡须对雪）",
            "作者": "周紫芝",
            "内容": "楼上寒深，江边雪满，楚台烟霭空濛。一天飞絮，零乱点孤篷。似我华颠雪领，浑无定、漂泊孤踪。空凄黯，江天又晚，风袖倚蒙茸。\n\n吾庐，犹记得，波横素练，玉做寒峰。更短坡烟竹，声碎玲珑。拟问山阴旧路，家何在、水远山重。渔蓑冷，扁舟梦断，灯暗小窗中。"
        },
        {
            "标题": "秋夜闻雨",
            "作者": "周紫芝",
            "内容": "堂空自生秋，凉簟已无暑。齿虫含微酸，唧唧相对语。\n天公知客意，夜寂谁与处。慎勿遣西风，吹断芭蕉雨。"
        },
        {
            "标题": "次韵奉答冯远猷",
            "作者": "周紫芝",
            "内容": "翩翩绮纨子，粲粲洁衣服。朱门酒肉臭，不饱膏粱腹。\n凄迷百草中，得比兰与玉。手持白瑶琴，欲鼓朱弦曲。\n閟兹清庙音，未易可流俗。名家千里驹，历块步巳独。\n妙年振华镳，肯折盐车轴。中原暗风尘，国步日窘促。\n勒铭树高勋，要是一夔足。期君乃如此，使我安小筑。"
        },
        {
            "标题": "次韵冯远猷夜雨屋漏有作",
            "作者": "周紫芝",
            "内容": "我昔在田间，秋霖伤岁熟。常忧床床雨，夜下东屯屋。\n饭牛起晨耕，短蓑聊栉沐。违湿因五迁，劳形真仆仆。\n坐歌南山粲，那惜清夜促。平生小冯君，秀齿粲冰玉。\n生馀华屋姿，岂识沾濡辱。谁知折角巾，肯念滹沱轴。\n会将秋雨谣，写入朱弦曲。知君有过秦，妙画行见录。\n衮衣坐法宫，当宁调玉烛。吾庐虽独破，受冻死亦足。"
        },
        {
            "标题": "袁时良雾隐斋",
            "作者": "周紫芝",
            "内容": "袁侯家多文，颇似班叔皮。厥后有仍云，文采如当时。\n流风今尚存，所恨世未知。一官事桁杨，相处似未宜。\n西斋附寒厅，花竹摇风枝。惟因有馀日，隐几哦新诗。\n愿君扫秋茶，决狱称吏师。何必大门闾，可使高轩驰。\n会当专北门，诰命司文词。斯文可华国，当代称羽仪。\n他时豹一斑，宁须管中窥。时来固有待，道在亦可斯。\n只今坐寒窗，相从叹兀谁。聊呼管城辈，文字相娱嬉。"
        },
        {
            "标题": "次韵冯远猷观水",
            "作者": "周紫芝",
            "内容": "带雨山云晚尚繁，黄流先已涨江干。海边鸥鸟恐不下，濠上游鱼谁肯观。\n锦里十家俱半壁，龙门八节定无滩。早知四载归神禹，疏凿谁能泄浩漫。"
        },
        {
            "标题": "次韵李安州纪",
            "作者": "周紫芝",
            "内容": "衣冠数人物，伯仲高人间。我于鸿雁行，畴昔奉往还。\n挂名华萼集，遂尔不复刊。暮齿慨晼晚，得州近荆蛮。\n恨公识面迟，又复容追攀。高风薄云汉，秀句横笔端。\n乃知同气中，文采真斑斑。谁将郧城水，换取蓬莱山。\n要公抚凋氓，天意岂等闲。玉阶有馀地，行归鸣佩环。\n上最不待久，唾手未苦难。念我老已熟，无鬓堪成班。\n江头忽三月，坐见春物残。相逢喜倾盖，往事论险艰。\n一饮未彻席，扁舟渡惊湍。情钟惜易别，易别成永叹。\n可怜堂下水，故作声潺湲。风流倏云散，人生岂长欢。\n愿公寄尺书，细行勿轻删。仍烦巧匠手，著意镌坚顽。"
        },
        {
            "标题": "二月二十三日薄雪",
            "作者": "周紫芝",
            "内容": "湖上春风结暮阴，乱云堆雪晚来深。便随柳絮飞将去，谁管桃花冷不禁。\n自苦多愁成客恨，不关难测是天心。乘除妙理谁能会，明日朝暾忽满林。"
        },
        {
            "标题": "次韵徐伯远题钱少愚画孤山月梅图",
            "作者": "周紫芝",
            "内容": "钱郎名与大年齐，貌得孤山一段奇。月色昏昏人寂寂，梅花淡淡水漪漪。\n戏将三昧传神手，催动千林破腊枝。不用摩挲窥妙墨，暗香疏影在新诗。"
        },
        {
            "标题": "饮魏宗明家分韵得酒字",
            "作者": "周紫芝",
            "内容": "闭门苦秋炎，散发卧北牖。小雨度微凉，西风飒衰柳。\n起邀马服君，步过云中守。云中雅好事，酌我玉卮酒。\n诸公饮方豪，何曾问升斗。而我才饮湿，已复困濡首。\n臭味本自同，初何间能否。不然琼瑶林，何以着老叟。\n欢同一笑间，义重千载后。脱弹无新诗，刻烛愧敏手。\n诗成慎勿再，坐客惊欲走。"
        },
        {
            "标题": "次韵庭藻再赋天申节锡燕书事",
            "作者": "周紫芝",
            "内容": "蓬莱殿角薰风凉，法宫无事垂衣裳。人间乐奏万斯曲，枝上日转咸池桑。\n天皇初开紫府燕，御前催赐黄金觞。谁乘风云依日月，臣有力牧君轩黄。\n望云仰见天不远，簪花莫厌鬓如霜。五风十雨自中国，语从重译传名王。\n年年五月熟荔子，又见北使朝连昌。圣君当宁占宝历，太史执笔书殊祥。\n云间双阙日五色，下被四表同尧光。风姿矫矫华省郎，珩璜结佩鸣水苍。\n但将两耳听韶濩，付与孺子歌沧浪。传杯遥想水殿冷，画鼓咽咽清昼长。"
        },
        {
            "标题": "须江暮春杂题三首 其二",
            "作者": "周紫芝",
            "内容": "须江旧事与谁论，万古悠悠入夕曛。楚子名今推伍伯，阿瞒功独盖三分。\n空埋冶父山边骨，已散濡须坞口军。欲为英雄吊遗迹，笔头无古战场文。"
        },
        {
            "标题": "阮郎归（西湖摘杨梅作）",
            "作者": "周紫芝",
            "内容": "西湖山下水潺潺。满山风雨寒。枝头红日晓斓斑。越梅催晓丹。\n\n连翠叶，拥金盘。玉池生乳泉。此生三度试甘酸。欲归归尚难。"
        },
        {
            "标题": "醉落魄/一斛珠 其二",
            "作者": "周紫芝",
            "内容": "柳边池阁。晚来卷地东风恶。人生不解频行乐。昨日花开，今日风吹落。"
        },
        {
            "标题": "次韵道卿效离合体见赠",
            "作者": "周紫芝",
            "内容": "秾李有佳色，不如兰芷香。鸣禽矜爪觜，肯入鸾凤行。\n若士自有偶，俗子自有肠。验志贵同术，异趋徒参商。\n望羊久自叹，相思不相忘。伟哉德祖贤，长年与徜徉。\n逢君青云衢，弱羽难翱翔。槁项与黄馘，珠玉俨在旁。\n唧唧秋虫吟，敢赓韶濩章。夜光入我室，什袭徒珍藏。"
        },
        {
            "标题": "惠山泉二绝 其二",
            "作者": "周紫芝",
            "内容": "山僧知我去匆匆，旋印红泥乞老翁。拟唤人间三昧手，共分天上小团龙。"
        },
        {
            "标题": "孤山新作三贤祠",
            "作者": "周紫芝",
            "内容": "两公才力尽骅骝，俱得东南第一州。易湿青衫江上泪，难禁白发海边秋。\n此生名字依然在，晚岁功名亦未酬。处士若无当日节，更将何物配风流。"
        },
        {
            "标题": "十月九日霁色可喜三首 其三",
            "作者": "周紫芝",
            "内容": "江上南枝暖欲妍，小春时节又经年。谁知一点还乡梦，直到梅花树子边。"
        },
        {
            "标题": "十月九日霁色可喜三首 其二",
            "作者": "周紫芝",
            "内容": "朱门深闭得香多，晓日烘帘气自和。此地有窗无一席，固应宜著病维摩。"
        },
        {
            "标题": "沙塞子（席上送赵戒叔，时东南方扰）",
            "作者": "周紫芝",
            "内容": "玉溪秋月浸寒波。忍持酒、重听骊歌。不堪对、绿阴飞阁，月下羞蛾。\n\n夜深惊鹊转南柯。惨别意、无奈愁何。他年事、不须重问，转更愁多。"
        },
        {
            "标题": "寄题阎",
            "作者": "周紫芝",
            "内容": "岭上孤松攲落照，水中花岛散馀霞。人疑五柳先生宅，又似三堂刺史家。"
        },
        {
            "标题": "三月五日晚霁大风",
            "作者": "周紫芝",
            "内容": "雨后风扉拥青嶂，家在斜阳晚潮上。沙头飞尽雪色鸥，柳下初横短篷舫。\n皇天恶料风忽颠，贾客仓黄回五两。老人倚杖不肯归，看打南湖白头浪。"
        },
        {
            "标题": "沙塞子（中秋无月）",
            "作者": "周紫芝",
            "内容": "秋云微淡月微羞。云黯黯、月彩难留。只应是、嫦娥心里，也似人愁。\n\n几时回步玉移钩。人共月、同上南楼。却重听、画阑西角，月下轻讴。"
        },
        {
            "标题": "余手植木芙蕖数十本山亭之下比闻颇为群羊践履",
            "作者": "周紫芝",
            "内容": "春去无花伴白颠，旋栽红艳照霜前。髯郎莫剪柔柯去，留作秋风一醉眠。"
        },
        {
            "标题": "病起借季共筒字韵呈相之季共",
            "作者": "周紫芝",
            "内容": "樽前风味笑衰翁，病起飞蓬一半空。春与落花何处去，醉如霜叶不成红。\n一生浑作邯郸梦，九载香吹嶰谷筒。老去新愁尚无数，却须分向酒杯中。"
        },
        {
            "标题": "上饶道中望月岩",
            "作者": "周紫芝",
            "内容": "瘦马度莽苍，悠悠忽长年。群山不知数，衮衮来眼前。\n忽逢天上月，下挂苍崖巅。炯如碧玉玦，中空窦云天。\n岩柯亦薄相，为作蟾桂圆。阴晴无显晦，千古长婵娟。\n坐令马上梦，忆我江南川。江空月自吐，万顷含风烟。\n静闻欸乃声，入我独宿船。误从尘网中，见似喜欲颠。\n何当追昔游，摆脱区中缘。买地结茅屋，攀云蹑飞仙。\n朝吸白露光，暮饮山根泉。清欢倘可结，浩歌与周旋。"
        },
        {
            "标题": "上巳日雨中熟睡二首 其二",
            "作者": "周紫芝",
            "内容": "细数兰亭岁月长，当年旧事久凄凉。但欣越女山前雨，暗入罗敷陌上桑。"
        },
        {
            "标题": "上巳日雨中熟睡二首 其一",
            "作者": "周紫芝",
            "内容": "吴波越峤翠争流，过尽残春懒出游。花下看谁飞白马，雨中怜我拥黄紬。"
        },
        {
            "标题": "林间烧笋戏作",
            "作者": "周紫芝",
            "内容": "满山稚子欲翻篱，莫管春风上番时。来伴野僧参玉版，不知今日已茶毗。"
        },
        {
            "标题": "次韵道卿残腊步游林薮草木渐有生意三首 其一",
            "作者": "周紫芝",
            "内容": "抱病岁忽杪，杜门谁复来。感子阳春句，为嘘寒谷荄。\n君才那易得，辞华陋邹枚。草木不足羡，云衢路当开。\n春意私节物，荣枯竟何哉。封侯与裂土，且当付舆台。"
        },
        {
            "标题": "次韵道卿残腊步游林薮草木渐有生意三首 其二",
            "作者": "周紫芝",
            "内容": "老意惨不乐，青春为谁来。艺兰在九畹，谁能起残荄。\n桃李忽满眼，其寔亦枚枚。耕田种芝草，玲珑殊未开。\n荣华竞春事，于我何有哉。当浮白玉阙，下睨黄金台。"
        },
        {
            "标题": "病起节物可惊效柳子厚",
            "作者": "周紫芝",
            "内容": "病起忽数日，杖策周吾庐。桃花手新栽，小红今欲舒。\n萱草未出土，苗叶将扶疏。物变乃如此，光景难踟蹰。\n退自观我生，今形复何如。梦前黑垂髫，梦后霜入须。\n安得万丈绳，缚此窗间驹。先生可笑人，为生本田。\n晚污琳馆粟，俾代南山锄。皇恩浩如海，臣报终难虚。\n老力虽不足，闲日幸有馀。愿炷金鼎炉，日诵琅函书。\n跪祝望天门，圣寿如居诸。"
        },
        {
            "标题": "病起步至湖亭三首 其二",
            "作者": "周紫芝",
            "内容": "薄罗初欲换单衣，社肉裁分燕又归。唤得春来却催去，满庭红雨杏花飞。"
        },
        {
            "标题": "五月十九日雨中困卧起读西清录见其载欧阳文忠公与许昌龄事甚异作此",
            "作者": "周紫芝",
            "内容": "四字丹书亦偶然，石唐未必是真仙。无人解得潮州意，也复留衣与大颠。"
        },
        {
            "标题": "雨后二首 其二",
            "作者": "周紫芝",
            "内容": "晚日纤纤出，痴云阵阵回。风林无定翼，晴汉有残雷。\n白水自天去，青山随眼来。峰高月未吐，更拟着诗催。"
        },
        {
            "标题": "次韵仲平十七夜太社行礼月色如昼 其一",
            "作者": "周紫芝",
            "内容": "从来方社要斋明，玉豆精华酒洁清。风里笙箫云外至，耳边环佩月中鸣。"
        },
        {
            "标题": "次韵仲平十七夜太社行礼月色如昼 其二",
            "作者": "周紫芝",
            "内容": "龙辀来下未为轮，九奏迎神不动尘。想得椒浆初奠后，夜归犹有月随人。"
        },
        {
            "标题": "六月十二日过笑庵道人颇出近诗二首 其二",
            "作者": "周紫芝",
            "内容": "来寻午枕林间梦，分得羲皇窗底风。且与笑庵同一笑，不知家在大江东。"
        },
        {
            "标题": "甘菊数本旧植之地沮洳湫隘颇有悴色十一月二十三日移植墙下明日小雨数刻欣然便有生意",
            "作者": "周紫芝",
            "内容": "小草偷微生，崛强沮洳间。托根倘失所，憔悴无好颜。\n嗟哉一大地，宁无尺寸闲。造物惜不与，无乃亦太悭。\n栎社岂不恶，盘错未易刊。下可百牛蔽，上可星斗干。\n此物有远韵，何人悯清孱。我移东篱栽，往近九畹兰。\n天心固有在，生理似可还。小雨喜霢霂，低枝湿斓斑。\n春苗已足采，落英行可餐。为我制颓龄，使我升飞仙。\n物微自有知，报君以长年。"
        },
        {
            "标题": "五月八夜月色明甚望麻姑昭亭二山",
            "作者": "周紫芝",
            "内容": "天高月白夜漫漫，倚杖来看月下山。老眼直穷烟霭外，诸峰浑在有无间。\n翰林耽酒今何处，仙女乘鸾去不还。天恐两山看未足，故飞明镜照孱颜。"
        },
        {
            "标题": "二月十四日过初师房",
            "作者": "周紫芝",
            "内容": "故国三年梦，青春二月馀。闲寻窗窈窕，来伴客踟蹰。\n花倩风调护，愁应酒破除。老夫乘兴罢，归了读残书。"
        },
        {
            "标题": "十月九日霁色可喜三首 其一",
            "作者": "周紫芝",
            "内容": "屋角梅花欲弄晴，耐寒庭草尚晶莹。护霜云重知何事，留得芭蕉作雨声。"
        },
        {
            "标题": "长短歌",
            "作者": "周紫芝",
            "内容": "砻石磨砖作新垒，角楼亭亭四边起。谁家一曲长短歌，长安贵人葬蒿里。\n东方作矣事若何，口珠腰带黄金多。墓门重闭子孙泣，树上纸钱空满柯。\n君不见胡骑南来相州路，仓皇尚觅韩王墓。解鞍下马拜墓前，更遣羌兵作调护。\n凭谁试问尔何为，定恐当年识吾父。"
        },
        {
            "标题": "虞美人（食瓜有感）",
            "作者": "周紫芝",
            "内容": "西园摘处香和露。洗尽南轩暑。莫嫌坐上适来蝇。只恐怕寒、难近玉壶冰。\n\n井花浮翠金盆小。午梦初回后。诗翁自是不归来。不是青门、无地可移栽。"
        },
        {
            "标题": "九日陪李德仪兄弟游石屋",
            "作者": "周紫芝",
            "内容": "秋云易雨秋日出，九日阴晴苦难测。气如昨夜太暄妍，云似今朝好天色。\n天公要渠作好语，著意安排费天力。重到孤峰最上头，四年不见烟霞秋。\n吴山长与越山对，海水自随江水流。江水相见只如此，老大岂知尔许愁。\n上山燃火入山腹，下山骑马寻石屋。十八大士栖两岩，共向山中礼尊宿。\n人言石缝泉作珠，却绕山根走鸣玉。珠泉得名固不虚，虎泉作酌不满欲。\n山僧应复笑我曹，醉中泉石蒙讥嘲。泾渭分流正须尔，美恶贤愚亦如此。\n宁将鸡肋奉尊拳，莫著阳秋在皮里。此语如何可便参，聊供山僧一笑喜。"
        },
        {
            "标题": "次韵伯尹食糟民示赵鹏翔",
            "作者": "周紫芝",
            "内容": "十年用兵九不熟，人家有田不种谷。尽枯膏血作军储，却买官糟贮饥腹。\n富者鬻田贫鬻妻，夜困桁杨晓敲朴。长腰一粒不下咽，输入官仓常满屋。\n昔年贯朽内府钱，诸公何苦开汉边。自从胡马饮江水，便恐黔首流饥涎。\n黄尘白骨尚满眼，锦裘绣帽谁当前。烹羊炰羔固不恶，饥民食糟真可怜。\n元侯幕下短主簿，肯与斯民作调护。不愁吏考拙催科，宁脱青衫赋归去。\n詹侯老文称大手，乐府诗高古无有。安得狂歌彻圣明，便叱风雷清九有。\n却驱群贼作良农，还我昭陵旧丁口。"
        },
        {
            "标题": "全一道人分以",
            "作者": "周紫芝",
            "内容": "淡中得味世谁知，晚岁因君识石芝。甘蔗何曾有佳境，人间只好诳痴儿。"
        },
        {
            "标题": "食生荔子五首 其五",
            "作者": "周紫芝",
            "内容": "东来坐见玉肌丰，识面中郎旧谱中。绝胜诗翁红万颗，暮年流落到泸戎。"
        },
        {
            "标题": "次韵伯远食杨梅十五韵",
            "作者": "周紫芝",
            "内容": "徐侯嗜吴梅，健啖殊未阑。喜气入新诗，脱手如弹丸。\n遥想苍玉枝，尚带白露漙。日食三百颗，语客疑诞谩。\n何妨携束书，常作东南官。掇彼南山粲，奉君一酌欢。\n南山有佳树，采采何时殚。恨我无报章，上可追建安。\n谁知丹砂粒，亦满黄金盘。回甘似蔗境，嚼齿馀诗酸。\n安得移此种，飞舟下惊湍。红园夺朝霞，翠密回翔鸾。\n大胜万里来，日晒中枯乾。归期渺何许，且复同甘餐。\n调冰渍崖蜜，却暑资微寒。"
        },
        {
            "标题": "次韵常元明见寄三首 其二",
            "作者": "周紫芝",
            "内容": "已分功名哙等高，平生谁问六花包。千头愿种封侯橘，三脊仍惭缩酒茅。\n乱后诗囊成长物，梦中惊胆落飞髇。我非执戟明光客，知有何人肯见嘲。"
        },
        {
            "标题": "次韵常元明见寄三首 其一",
            "作者": "周紫芝",
            "内容": "月明惊鹊未安巢，生事如僧止一包。但得有门容看竹，不知何地可分茅。\n愁来漫载盈鸱酒，老去难穿中鹄髇。独有诗缘难洗尽，强随春鸟作啁嘲。"
        },
        {
            "标题": "食新粳有感",
            "作者": "周紫芝",
            "内容": "玉粒新粳五月黄，中含风露晚秋香。但令云子流匙滑，莫管吴侬眼下创。"
        },
        {
            "标题": "次韵庭藻兄弟唱酬之作",
            "作者": "周紫芝",
            "内容": "黄耳书来得近诗，楚骚宁复为秋悲。会令好句能传信，更有何方可乐饥。\n岩壑树高元是桂，阶庭人秀尽成芝。脊令风雅谁能继，神物应须与护持。"
        },
        {
            "标题": "书淳师房六言三绝 其三",
            "作者": "周紫芝",
            "内容": "罂粟汤翻白雪，梅花句嚼春冰。助我看山老眼，借君倚壁枯藤。"
        },
        {
            "标题": "酌龙井泉书聪师房二首 其二",
            "作者": "周紫芝",
            "内容": "八十霜髭不出门，老师犹是辩才孙。高人已复如云散，旧事那堪与客论。"
        },
        {
            "标题": "桥成",
            "作者": "周紫芝",
            "内容": "尚忆防秋日，疏渠转曲城。万方知盗息，此地看桥成。\n拄杖知频过，游鱼莫漫惊。明朝趁虚去，画柱晓霜明。"
        },
        {
            "标题": "暑夕",
            "作者": "周紫芝",
            "内容": "卷箔日巳落，移床月未来。蛙号还作吹，蚊聚竟成雷。\n我自羲皇卧，谁分河朔杯。更凭风露夕，小为洗胡埃。"
        },
        {
            "标题": "与同舍郎观潮分韵得还字一字江字三首一字江字为坐客作 其二",
            "作者": "周紫芝",
            "内容": "烈风惊洪涛，浩荡吹海立。迅雷忽翻空，掩耳嗟不及。\n汉兵百万骑，已夺秦关入。击石惊倒流，势若三峡急。\n沧波忽喧豗，众目俱骇慄。人言海潮来，昔为子胥屈。\n谁当语冯夷，四海今已一。王春会涂山，白玉执万笏。\n江河及乔岳，祠祀已咸秩。海神会当知，万岁拱帝室。"
        },
        {
            "标题": "与同舍郎观潮分韵得还字一字江字三首一字江字为坐客作 其三",
            "作者": "周紫芝",
            "内容": "神州古都会，有美东南邦。壮哉八月涛，卷地奔长江。\n惊涛裂巨石，洪钟殷朝撞。万瓦响飞雹，千艘碎舽艭。\n滟滪不足数，况乃峡与泷。翩翩坐中客，才器俱无双。\n九牛可逆拽，五鼎乃独扛。诗成咄嗟顷，恶语徒喧哤。"
        },
        {
            "标题": "与同舍郎观潮分韵得还字一字江字三首一字江字为坐客作",
            "作者": "周紫芝",
            "内容": "人生如微尘，同一霄壤间。可笑蠛蠓眼，但窥瓮中天。\n钱塘俯沧海，八月壮涛澜。始疑疋练横，旋作万马翻。\n海门屹中开，方壶忽当前。不知何巨鳌，为我戴三山。\n银光射杰阁，玉笋垂朱栏。须臾击飞雪，喷薄上帘颜。\n相见各惊顾，日暮殊未还。那知在空濛，但怪毛发寒。\n平生云梦胸，始信宇宙宽。安得凌云手，大笔如脩椽。\n尽挽卷天浪，参差入豪端。"
        },
        {
            "标题": "倚杖",
            "作者": "周紫芝",
            "内容": "雨脚收寒久，东风倚杖频。浪翻双鹭起，船过小鹅嗔。\n客饭长腰米，林居折角巾。浇山一掬泪，回首故乡春。"
        },
        {
            "标题": "病后二首 其二",
            "作者": "周紫芝",
            "内容": "病起身还健，凭高喜欲颠。乱山推不去，一水忽当前。\n远碧飞双鹭，平湍落钓船。自今如不死，馀日尽诗年。"
        },
        {
            "标题": "水龙吟·黄金双阙横空",
            "作者": "周紫芝",
            "内容": "黄金双阙横空，望中隐约三山眇。春皇欲降，渚烟收尽，青虹正绕。日到层霄，九枝光满，普天俱照。看海中桃熟，云幡绛节，冉冉度、沧波渺。\n\n遥想建章宫阙，□薰风、月寒清晓。红鸾影上，云韶声里，蒙天一笑。万国朝元，百蛮款塞，太平多少。听尧云深处，人人尽祝，似天难老。"
        },
        {
            "标题": "踏莎行（和人赋双鱼花）",
            "作者": "周紫芝",
            "内容": "风翠轻翻，雾红深注。鸳鸯池畔双鱼树。合欢凤子也多情，飞来连理枝头住。\n\n欲付浓愁，深凭尺素。戏鱼波上无寻处。教谁试与问花看，如何寄得香笺去。"
        },
        {
            "标题": "送王天民归双泉",
            "作者": "周紫芝",
            "内容": "旧闻双泉居，缥渺在寥廓。仙人上丛霄，遗甃结飞阁。\n广庭三百步，一木可四角。刀圭分苍虬，鳞鬣自皴错。\n至今风雨枝，疑有孤栖鹤。王郎吹玉箫，飞凫下双屩。\n时乘三峰云，来绕月城脚。人生多乖离，未践绣水约。\n知心念独君，时来慰牢落。我欲从之游，何当解羁缚。"
        },
        {
            "标题": "山鬼行",
            "作者": "周紫芝",
            "内容": "黑风夜度鹙鸧高，黄狐出窟山鬼号。江空人静雪飞急，城头击柝催鸣刁。\n老翁愁寒小儿哭，薪如黄金米如玉。将军半醉猎城南，铁马敲冰响山谷。"
        },
        {
            "标题": "次韵郑使君白菊",
            "作者": "周紫芝",
            "内容": "平生郑康成，不种花婵娟。但闻书带草，罗生满堂前。\n佳菊苦解事，殷勤为公妍。红油护霜日，一笑真嫣然。\n秋风转寒枝，束素争回旋。团栾立芳砌，皎若璧月圆。\n使君颇牧手，年来出临边。燕衎自折冲，宾从时招延。\n苦爱白玉姿，临风嗅芳鲜。扬州东阁梅，自此复谁怜。\n安得白云词，写入朱丝弦。渊明眼独醒，载酒知谁先。\n骚人茹精蕊，世尘聊自蠲。幽姿倏已空，二士穷益坚。\n人生五马贵，行乐须何年。绝胜杜陵老，江花恼成颠。\n才名与富贵，似公真两全。新诗如脱弹，一出万口传。\n锋车行复来，琬琰殊未镌。且当对香雪，燕寝凝沉笺。"
        },
        {
            "标题": "过双庙",
            "作者": "周紫芝",
            "内容": "巡远功名绝古今，后先俱死只侵寻。两家子弟犹相訾，百世何由识此心。"
        },
        {
            "标题": "水龙吟（天申节祝圣词）",
            "作者": "周紫芝",
            "内容": "黄金双阙横空，望中隐约三山眇。春皇欲降，渚烟收尽，青虹正绕。日到层霄，九枝光满，普天俱照。看海中桃熟，云幡绛节，冉冉度、沧波渺。\n\n遥想建章宫阙，□薰风、月寒清晓。红鸾影上，云韶声里，蒙天一笑。万国朝元，百蛮款塞，太平多少。听尧云深处，人人尽祝，似天难老。"
        },
        {
            "标题": "贼后收拾残书作",
            "作者": "周紫芝",
            "内容": "此生空作短檠痴，老去犹惭阅市资。岂有邺书犹插架，更无班史可充饥。\n今朝过眼亡三箧，它日还君欠一瓻。乱叶纷披在悬磬，春风可是故相欺。"
        },
        {
            "标题": "水龙吟 其一 天申节祝圣词",
            "作者": "周紫芝",
            "内容": "黄金双阙横空，望中隐约三山眇。春皇欲降，渚烟收尽，青虹正绕。\n日到层霄，九枝光满，普天俱照。看海中桃熟，云幡绛节，冉冉度、沧波渺。"
        },
        {
            "标题": "刘德秀县丞凡五和前篇仆亦五次其韵 其三",
            "作者": "周紫芝",
            "内容": "蔚宗草香传，水沈贵盈斤。标置何必高，有德当自薰。\n士成稍蕴藉，往往嗔斯文。人生顾安用，浪为此纷纷。\n我静偶获趣，君意良复勤。摩娑辨款识，共玩古曹纹。\n青烟既司寒，小孤方插云。诗应神所授，句与炉争芬。\n悬知我辈事，俗子未必欣。不容芝兰室，杂以蒿艾荤。\n政恐千年后，馀臭尚有闻。惟爱青云士，亟拜黄屋恩。\n未知谁氏子，肯对香氤氲。"
        },
        {
            "标题": "水调歌头 其二 王次卿归自彭门，中秋步月作",
            "作者": "周紫芝",
            "内容": "濯锦桥边月，几度照中秋。年年此夜清景，伴我与君游。\n万里相随何处，看尽吴波越嶂，更向古徐州。应为霜髯老，西望倚黄楼。"
        },
        {
            "标题": "水龙吟（须江望九华作）",
            "作者": "周紫芝",
            "内容": "楚山木落风高，暮云黯黯孤容瘦。天晴似洗，明霞消尽，玉峦排秀。九凤飞来，五云深处，一时轻矫。恨三山不见，六鳌去后，天空远、人将老。\n\n堪笑此生如寄，信扁舟、釭来江表。望中愁眼，依稀犹认，数峰林杪。万里东南，跨江云梦，此情多少。问何时还我，千岩万壑，卧霜天晓。"
        },
        {
            "标题": "水调歌头（雨后月出西湖作）",
            "作者": "周紫芝",
            "内容": "落日在烟树，云水两空濛。淡霞消尽，何事依约有微红。湖上晚来风细，吹尽一天残雨，苍翠湿千峰。谁遣长空月，冷浸玉壶中。\n\n问明月，应解笑，白头翁。不堪老去，依旧临水照衰容。良夜几横烟棹，独倚危樯西望，目断远山重。但恨故人远，此乐与谁同。"
        },
        {
            "标题": "水调歌头·岁晚念行役",
            "作者": "周紫芝",
            "内容": "岁晚念行役，江阔渺风烟。六朝文物何在，回首更凄然。倚尽危楼杰观，暗想琼枝璧月，罗袜步承莲。桃叶山前鹭，无语下寒滩。潮寂寞，浸孤垒，涨平川。莫愁艇子何处，烟树杳无边。王谢堂前双燕，空绕乌衣门巷，斜日草连天。只有台城月，千古照婵娟。"
        },
        {
            "标题": "水调歌头·濯锦桥边月",
            "作者": "周紫芝",
            "内容": "濯锦桥边月，几度照中秋。年年此夜清景，伴我与君游。万里相随何处，看尽吴波越嶂，更向古徐州。应为霜髯老，西望倚黄楼。天如水，云似扫，素魂流。不知今夕何夕，相对语羁愁。故国归来何事，记易南枝惊鹊，还对玉蟾羞。踏尽疏桐影，更复为君留。"
        },
        {
            "标题": "读司马长卿传",
            "作者": "周紫芝",
            "内容": "扬雄新著草元书，却笑相如赋子虚。借使曲终方奏雅，比君符命复何如。"
        },
        {
            "标题": "小重山（方元相生日）",
            "作者": "周紫芝",
            "内容": "碧玉山围十里湖。水云天共远，戏双凫。河阳花县锦屏铺。人不老，长日在蓬壶。\n\n一笑且踟蹰。会骑箕尾去，上云衢。十分深注碧琳腴。休惜醉，醉后有人扶。"
        },
        {
            "标题": "小重山 其二 方元相生日",
            "作者": "周紫芝",
            "内容": "碧玉山围十里湖。水云天共远，戏双凫。河阳花县锦屏铺。\n人不老，长日在蓬壶。"
        },
        {
            "标题": "题张元明四鬼捕懒龙图",
            "作者": "周紫芝",
            "内容": "五月江南地无黍，帝遣雷师下行雨。百神受职群龙奔，一龙藏头翳玄云。\n雷师奋虬叱四鬼，拽取老龙朝帝阍。张侯直气不可屈，云间睥睨旁怒嗔。\n归来面壁聊一吐，画作新图走儿女。潜虬怕死不肯行，夜叉飞天发毛竖。\n人间空笑虎头痴，笔底风云遽如许。今年雨足年亦丰，蜥蜴蝘蜓俱论功。\n龙方下避千里赤，疾雷破柱颂天公。天公有令那得尔，寄语痴龙莫辞死。"
        },
        {
            "标题": "四圣观后山亭",
            "作者": "周紫芝",
            "内容": "附山结真祠，朱门照湖水。湖流中入池，秀色归净几。\n风帘邃旌幢，神卫森剑履。清芬宿华殿，瑞雾蒙玉扆。\n仿佛还神京，想像轮奂美。祈年开新宫，祝釐奉天子。\n良辰复难会，岁暮得斯喜。况乃清樾中，飞楼见千里。\n云车倘可乘，吾事良已矣。当赋远游篇，未可回屐齿。"
        },
        {
            "标题": "次韵孙子绍判院喜雨之作",
            "作者": "周紫芝",
            "内容": "丰隆欲鞭车，风伯不借便。我欲讼风伯，云意亦复变。\n帝命谁敢迟，民事那可缓。油云始肤寸，崇朝忽瀰漫。\n深忧轸渊衷，冻雨洗霜霰。知谁挽银河，倾泻落天半。\n喜气同雨来，孙郎语良健。应怜占籍者，就食免流转。\n天子坐法宫，斯民乐芳甸。云山倘可寻，野水不辞乱。\n幽人得新凉，妙作寄三叹。君锋不可当，我复那能殿。"
        },
        {
            "标题": "酹江月（送路使君）",
            "作者": "周紫芝",
            "内容": "楚山无尽，看西来新拥，石城双旆。立马花边金镫暖，遥想元戎小队。白雪歌成，莫愁去后，往事空千载。一时吟啸，风流不减前辈。\n\n闻道梦泽南州，日高初睡足，雅宜高会。老去愁多谁念我，空对云山苍翠。南雁归时，白头应记得，尊前倾盖。送君南浦，无情空恨江水。"
        },
        {
            "标题": "送秦德久守安丰",
            "作者": "周紫芝",
            "内容": "师行朔野不记年，两淮千里无炊烟。君王偃革似建武，始遣循吏来安边。\n今日安丰非故垒，夜闻夷歌隔淮水。况当两国不交兵，高堑深沟岂须尔。\n朝不鸣刁夜灭烽，吉语上闻天自喜。但令南亩栖馀粮，尽驱流冗归故乡。\n会见今年八九月，处处枣红梨子黄。四郊无兵门有戟，淮上山青淮水碧。\n樽前一曲柳枝歌，酿酒击鲜公燕客。"
        },
        {
            "标题": "送孙秀才兼寄达道人",
            "作者": "周紫芝",
            "内容": "当年御史凛霜风，见说金狨玉面骢。汗简有名知不朽，皂囊无稿岂非忠。\n梦思故国兵犹满，身落它乡路更穷。只有老禅真具眼，识君应在典型中。"
        },
        {
            "标题": "送詹伯尹赴三衢酒官",
            "作者": "周紫芝",
            "内容": "东观谁临未见书，起居君不解何如。懒从瓜陇耕春雨，聊听糟床滴夜渠。\n满世棘荆浑未定，白头书尺莫全疏。官曹有禄仍无事，看着斑衣从版舆。"
        },
        {
            "标题": "次韵季共蓬斋新梅",
            "作者": "周紫芝",
            "内容": "王郎巧催花，妙语起槁枯。譬如返魂香，能使死者苏。\n诗成花亦开，小草时卷舒。颇如风前柳，胜韵花中无。\n蓬斋姑射仙，不待折简呼。芳姿倚醉玉，未用须人扶。\n自君作周旋，此德良不孤。移根始山中，一笑烦王都。\n坐令桃李花，浅俗皆凡夫。棐几滑以净，云窗窈而虚。\n酽白夺寒雪，软红空九衢。我久离山中，问花今何如。\n殷勤培弱干，何日课獠奴。于花苟得计，于我亦何愚。\n此意倘复遂，瘦地良可锄。诵君种花句，抚卷长嗟吁。"
        },
        {
            "标题": "苏公堤",
            "作者": "周紫芝",
            "内容": "翰林一去几经秋，犹有平堤绕碧流。谁向西州还度曲，此翁零落已山邱。"
        },
        {
            "标题": "次韵子绍腊雪书事",
            "作者": "周紫芝",
            "内容": "君莫爱广寒殿冷月姊归，夜乘白凤空中飞。何如长安城中千门万户雪，玉皇后阙人间稀。\n明年王春月书正，瑞麦垂黄腊前应。衮衣丞相穆天縡，白发野人歌圣政。\n吾生老矣直宜休，此心欲话谁当酬。短犁青帽耕雪垄，破晓何时归饭牛。\n诵君新诗如七发，酒酣起舞耳亦热。满夜方伴月婵娟，开户不知风凛冽。"
        },
        {
            "标题": "杖藜",
            "作者": "周紫芝",
            "内容": "杖藜款幽步，苑囿粲景物。汪湾小池间，草树极幽郁。\n泼剌跳鱼鸣，聿役科斗出。高荷为谁芳，清芬苦飘忽。\n鹭下复飞去，偃蹇不易屈。空馀扁舟闲，菱藻互蒙密。\n馀生本江湖，幸不困簪绂。豹席与棕轿，愿此寄清逸。\n一水便有馀，焉用跨溟渤。"
        },
        {
            "标题": "次韵强幼安岁晚感事",
            "作者": "周紫芝",
            "内容": "寒日催残岁，新诗得夜光。雪犹随处有，梅亦为春芳。\n愁鬓何从白，流年有底忙。官闲应放腊，燕寝自凝香。"
        },
        {
            "标题": "孙仲益尚书以",
            "作者": "周紫芝",
            "内容": "少年名字满贤关，荐墨谁能借一言。子产自应知季札，退之先已得何蕃。\n江无九肋空多士，树有三珠且共门。晚路相逢叹流落，可怜不第独刘蕡。"
        },
        {
            "标题": "次韵常元明西坑见寄二首 其二",
            "作者": "周紫芝",
            "内容": "南来贼骑欲凌川，北岭人家自烧原。闻道西坑堪避地，拟寻鸡犬问桃源。"
        },
        {
            "标题": "次韵常元明西坑见寄二首 其一",
            "作者": "周紫芝",
            "内容": "西坑只在乱山间，寻得仇池十九泉。有句能催千嶂雨，无人共钓一川烟。"
        },
        {
            "标题": "次韵庭藻再赋观潮",
            "作者": "周紫芝",
            "内容": "海门白浪如山高，还从巨海驱洪涛。何人戏出此伟观，撩公杰句争雄豪。\n诗成飞电欲争激，战胜何尝费锋镝。更复尽出武库兵，不念长卿家四壁。\n当时年少今老翁，愁将白发吹秋风。来趁千人万人出，尚记时节如元丰。\n袖手人知公作语，歌儿停歌复停舞。越山迎浪看潮头，白玉传觞急飞羽。\n胸中如公多庙谋，八珍未献伊鼎羞。笑人欲买江边宅，看潮饱度残年秋。"
        },
        {
            "标题": "李卿挽词",
            "作者": "周紫芝",
            "内容": "东汉埋轮手，开元御府卿。名因射策早，恩许故家荣。\n竟失鹓行旧，空乘马鬣旌。他时双骥子，万里是归程。"
        },
        {
            "标题": "雨晴望青山",
            "作者": "周紫芝",
            "内容": "世间尤物如异人，青山不入诸山群。晚来浓翠欲成滴，雨后数鬟高切云。\n人言兹山下埋玉，太白祠扉落岩谷。至今樵牧无斧斤，馀润油然归草木。\n往岁小生来酹公，秋山未霜叶尚绿。是时落日在屋梁，彷佛如照公眉目。\n今我不乐湖水滨，青山到眼无朝昏。更欲再拜望拱木，公已乘鸾上天门。\n帝乡渺渺不知处，谁能为我招清魂。死生夜旦何足道，不敢复作湘累文。"
        },
        {
            "标题": "摊破浣溪沙（汤词）",
            "作者": "周紫芝",
            "内容": "门外青骢月下嘶。映阶笼烛画帘垂。一曲阳关声欲尽，不多时。\n\n凤饼未残云脚乳，水沈催注玉花瓷。忍看捧瓯春笋露，翠鬟低。"
        },
        {
            "标题": "浣溪沙（和陈相之题烟波图）",
            "作者": "周紫芝",
            "内容": "水上鸣榔不系船。醉来深闭短篷眠。潮生潮落自年年。\n\n一尺鲈鱼新活计，半蓑烟雨旧衣冠。庙堂空有画图看。"
        },
        {
            "标题": "题彦恢家草堂",
            "作者": "周紫芝",
            "内容": "昭陵厚德如乾坤，廊庙补衮多公言。徂徕官在百寮底，有时论事惊天阍。\n皂囊欲上谤已满，霜台不到名空尊。李侯自是千载士，人说赞皇今有孙。\n长安御史一骢马，人物眼高争荐论。南床小忍便可得，直气肯受高官吞。\n青云垂上却回首，得州如斗车朱轓。两公相望空落落，当年风采今仍存。\n古来名节与富贵，轻重略等常平分。天公相爱似有意，黄鹄欲举方腾鶱。\n未开青琐霄汉上，故著草堂烟雨闲。人生穷达固难料，时来鹤亦能高轩。\n愿公努力善自爱，更进药石禆华勋。"
        },
        {
            "标题": "题湖上壁",
            "作者": "周紫芝",
            "内容": "寒食风埃满客巾，西湖烟雨送愁频。日高未起鸟呼梦，春晚不归花笑人。"
        },
        {
            "标题": "题控鳌亭",
            "作者": "周紫芝",
            "内容": "神仙邈何许，仿佛在中天。弱水不可渡，况乃风引船。\n六鳌戴三山，来此知何年。上有百尺楼，缥缈翔飞烟。\n平生持巨钓，一举遂可连。以手控六鳌，于此相周旋。\n可恨世俗眼，未识方壶仙。绝境不可到，望望空惘然。"
        },
        {
            "标题": "刘将军宝刀歌",
            "作者": "周紫芝",
            "内容": "将军宝刀玉三尺，夜半有光如日赤。苍水使者谁敢扪，蓬头剑士眼不识。\n鸊鹈膏莹秋水光，切玉如泥不动芒。秋风夜作蛟龙吼，人言乃是真干将。\n知君老将家有种，谈兵论事书撑肠。不愿君持此刀日解三千牛，愿刳月支作饮器，却缠锦绦朝未央。\n妖腰乱领不自保，丰狐老猘谁跳梁。酒酣起舞为君语，时危此剑知难藏。"
        },
        {
            "标题": "题龙眠画四马图",
            "作者": "周紫芝",
            "内容": "裕陵神谟与天通，昆崙以西俱凿空。渥洼初来九夷服，尽得大宛三象龙。\n于阗凤脑世未识，但见蹴踏长秋风。鬼章锦膊惊绝代，更看吐蕃狮子骢。\n胡儿肮脏双眼碧，锦鞯错落青丝笼。最后一匹号雄健，见自往来天仗中。\n羽林骑士铁挝肃，鸣珂蹀躞缨垂红。诸番入贡御闲溢，君王昼坐蓬莱宫。\n为临玉陛阅神骏，诏写真形谁最工。龙眠妙伎非俗画，不数当年老曹霸。\n三骢岂是拳毛騧，俶傥权奇颇闲暇。籋云之姿迣万里，太一来贶天马下。\n内人传看十二蹄，一笑微生咫尺威。自从鼎湖弓剑坠，龙媒上天久不归。\n只今空对画图泣，忍听鸟呼金粟堆。"
        },
        {
            "标题": "次韵赵师是题乌江连云观二绝 其一",
            "作者": "周紫芝",
            "内容": "项王才器固无双，秦鼎虽轻可独扛。丰沛故人如不用，济师犹得问长江。"
        },
        {
            "标题": "次韵章季常题石鱼研屏",
            "作者": "周紫芝",
            "内容": "苍崖百丈悬江滨，江潭下跃吞舟鳞。戏将双影倒挂崖石上，妙绝始信阳侯神。\n短屏谁为琢山骨，与君一障西风尘。世间百怪那可解，清诗宛转聊穷因。\n问谁幻出水底石，掉尾鼓鬣波粼粼。固应凤咮与龙尾，明窗净几长相亲。\n君家机云好兄弟，玉山对峙高嶙峋。为贫聊试漆园吏，手板拄颊心看云。\n要收江湖入几席，钓竿拂水垂风纶。谁当为我语石鱼，莫爱浪翻月白千顷江镕银。\n但愿玉堂常伴直，对此风流千载人。"
        },
        {
            "标题": "次韵赵师是题乌江连云观二绝 其二",
            "作者": "周紫芝",
            "内容": "连云台上倚阑干，着眼何妨尽日闲。公子胸中有云梦，更须为助借江山。"
        },
        {
            "标题": "读蔡中郎传",
            "作者": "周紫芝",
            "内容": "人生无先知，颇欲邀后福。自言苟依违，安得有颠覆。\n伯喈英伟资，高义甚敦笃。不为左回天，辄作流水曲。\n立朝有公言，谁能保家族。朝奏皂囊封，暮就洛阳狱。\n晚节不自守，一跌变前躅。起依千里草，九徙如转轴。\n卓死固已久，安得复嚬蹙。琴中知杀气，此理反未烛。\n陋哉王司徒，避谤私欲戮。公忠信安在，志操等流俗。\n何能起颓纲，此辈真碌碌。"
        },
        {
            "标题": "题向司户芗林图",
            "作者": "周紫芝",
            "内容": "宸奎犹作麝烟浮，便舣归航结小楼。何处访求三岛路，径须图画百花洲。\n黄金殿里鹓鸾梦，白鹭江头草树秋。天上归来辋川住，世间那有此风流。"
        },
        {
            "标题": "睡起题西斋壁",
            "作者": "周紫芝",
            "内容": "熟睡闲攲一幅纱，梦残庭树落疏花。屋头正喜鸠唤妇，墙下忽闻蜂打衙。"
        },
        {
            "标题": "题赵钤家墨牛图",
            "作者": "周紫芝",
            "内容": "昔我筑室花姑川，短蓑青帽耕春田。一犁落尽菖叶雨，双犊自分春草眠。\n向晚归来卧牛背，小巷疏林日犹在。系牛柳下门未关，邻翁携酒牛边醉。\n回头往事无十年，田入富家牛卖钱。草荒春陇贼烧屋，十口有家无一椽。\n眼昏头秃不如意，此画一见心惘然。河间岂是田家子，书多自可天禄比。\n平生眼厌玉骅骝，水牯作图聊复尔。北陌东阡唤未归，空遣农人告春事。\n田间望月看吴牛，老子从来乃如此。便当火急解龙泉，换取四蹄耕雨水。"
        },
        {
            "标题": "小蔡许借徐诗未至",
            "作者": "周紫芝",
            "内容": "马中未必无骅骝，人中岂可无曹刘。龙媒西来几万里，异士一出三千秋。\n李白坐诗窜夜郎，退之论佛流潮州。天公可笑无老眼，两翁憔悴令人愁。\n平生四海黄太史，长庚配月何曾死。西江自是南国纪，公有高名政如此。\n人言此老酷似舅，坐上拈花独公喜。分得西江一派流，万古正须公一洗。\n我老耽诗空瘠臞，起死针盲正要渠。子岂有意能起予，书来并寄囊中珠。"
        },
        {
            "标题": "西湖山下梅花坞行可里许至陈御史园亭",
            "作者": "周紫芝",
            "内容": "倦客厌卑栖，白日坐飘忽。呼我同舍郎，缓策扶勃窣。\n缘山得人家，附影蔽深樾。湖水一镜明，梅花千树发。\n扶疏弄清影，仿佛见罗袜。凄迷香雾中，身已在月窟。\n穷探意未已，取径无诘屈。谁家歌舞园，花乱竹复密。\n御史投绂馀，课竖种梨栗。吾曹不解事，尚此学操瑟。\n当从汉阴人，抱瓮日搰搰。"
        },
        {
            "标题": "时宰生日乐章七首 其六 泰一徕章第六",
            "作者": "周紫芝",
            "内容": "排天门，罗万戟。升三陔，祠泰一。旗幡幡，鼓吸吸。降赤霄，下瑶席。\n泰一徕，景贶集。岁三登，连八极。五臣相，宇宙一。神降临，罔不吉。\n神言归，恍兮惚。愿寿公兮报公德。"
        },
        {
            "标题": "金山贯道人跨水作亭余为名以枕流亭成而仆欲去作二诗因以留别 其二",
            "作者": "周紫芝",
            "内容": "与师同是一山云，吹落江西却再分。聚散人生俱似梦，虎溪重过不烦君。"
        },
        {
            "标题": "金山贯道人跨水作亭余为名以枕流亭成而仆欲去作二诗因以留别 其一",
            "作者": "周紫芝",
            "内容": "闻说朱栏照眼新，一溪清浅共谁分。可怜桥下无情水，不遣龟鱼识使君。"
        },
        {
            "标题": "夜宿长林明日游仙坛宫",
            "作者": "周紫芝",
            "内容": "麻川过长林，路转无百里。积雨断津梁，日乱十六水。\n忽从冈阜间，稍得千家市。凌晨上仙祠，遂作折屐喜。\n水流自汪湾，山亦甚雄伟。小邑颇下临，扰扰屯聚蚁。\n一笑相与言，黄冠有仙子。为言庭前菊，霜馀烂黄蕊。\n采之制颓龄，可以坚发齿。不须事虚旷，至道亦良迩。\n神仙固可学，吐纳乃馀事。斯言虽甚简，中亦含妙理。"
        },
        {
            "标题": "钱申仲大夫索四亭诗各赋一首 通惠亭",
            "作者": "周紫芝",
            "内容": "昔人品淄渑，惠山压东南。谁知十里隔，通此一勺甘。\n初不劳箨龙，漫山走嵌岩。方池汲清碧，地脉通溶涵。\n瓷瓯落飞雪，石鼎鸣风杉。悬知与佳客，午梦回春酣。"
        },
        {
            "标题": "铜爵研",
            "作者": "周紫芝",
            "内容": "藁街夜腹空燃脂，可怜汉祚终陵夷。老瞒自在作家主，欺它寡妇并孤儿。\n洛阳宫殿皆颓圮，更作高台半天起。台上吹香十里闻，台下洗妆漳水浑。\n当时歌管一消歇，回望西陵空断魂。百年岁月空中鸟，花不长妍人易老。\n台倾人去不复存，碧瓦澄泥为谁好。那知流落向寒窗，乞与诗人赋花草。"
        },
        {
            "标题": "拟桃叶团扇歌三首 其三",
            "作者": "周紫芝",
            "内容": "团扇复团扇，团扇亦已好。但恐秋风至，弃捐在中道。"
        },
        {
            "标题": "拟桃叶团扇歌三首 其二",
            "作者": "周紫芝",
            "内容": "裁纨作团扇，纤纤如白玉。岁寒不改姿，持用可郎目。"
        },
        {
            "标题": "蔡氏夫人",
            "作者": "周紫芝",
            "内容": "中郎文采照当年，妇德尤称女弟贤。长夜忽成三尺垄，异恩来自九重天。\n名留仙籍谁能见，事载铭诗世谩传。想得伯鸾怀旧恨，摩挲归榇一潸然。"
        },
        {
            "标题": "罗仲共兄弟文集为贼所残",
            "作者": "周紫芝",
            "内容": "照眼明珠两陆离，机云兄弟似当时。文章未许轻沾丏，神物何为欠护持。\n白璧悬知从间道，青毡亦复付偷儿。谁言举世无苏炜，收得香奁第一诗。"
        },
        {
            "标题": "次韵远猷东池晚思",
            "作者": "周紫芝",
            "内容": "多事冯公子，含情不奈秋。东池寄飘泊，画舫信夷犹。\n烽尚连三月，诗应拟四愁。且须倾酒椀，未可唤归舟。"
        },
        {
            "标题": "次韵子容池亭晚思二首 其二",
            "作者": "周紫芝",
            "内容": "漫叟江湖闲日月，辋川图画小池亭。谢郎春草有新句，付与老人双眼青。"
        },
        {
            "标题": "舟中晚色二绝 其二",
            "作者": "周紫芝",
            "内容": "风急雨初过，天高日未曛。翠鬟堆晚岫，水墨画秋云。"
        },
        {
            "标题": "次韵子容池亭晚思二首 其一",
            "作者": "周紫芝",
            "内容": "便到青云尚黑头，有亭莫赋二宜休。如君岂是池中物，要趁官闲作浪游。"
        },
        {
            "标题": "河桥晚思三首 其一",
            "作者": "周紫芝",
            "内容": "出门犹未夕阳低，倚杖还惊露湿衣。等得树头鸦定后，会邀林外月同归。"
        },
        {
            "标题": "舟中晚色二绝 其一",
            "作者": "周紫芝",
            "内容": "望处天仍阔，云边雨未成。秋风莫吹散，留作打篷声。"
        },
        {
            "标题": "晚思",
            "作者": "周紫芝",
            "内容": "落日下平芜，回照东湖尾。牛从何处归，相随渡湖水。\n幽人倚栏意，得月犹未已。白鹭知何为，欲下还复起。"
        },
        {
            "标题": "河桥晚思三首 其二",
            "作者": "周紫芝",
            "内容": "雨后津桥饮断虹，暮林重噪一蝉风。月来烟陇挂玉玦，云向碧天成峭峰。"
        },
        {
            "标题": "晚思",
            "作者": "周紫芝",
            "内容": "滩沙露尾江水乾，江洪束峡江流湍。千山落木风转急，万里飞鸿天更寒。\n暮云政拥苍玉玦，落日忽下丹砂盘。他乡久客去未得，悠然东望心悲酸。"
        },
        {
            "标题": "次韵伯尹晚游松林寺",
            "作者": "周紫芝",
            "内容": "詹侯学古淡，胸次无炎冷。高情屏嗜好，邃宇极深静。\n清心乐幽禅，世外得佳境。静悟已闻法，踊跃更深省。\n应复嗤卫侯，耄期犹自警。能事两禅师，句法颇清颖。\n无谁可悟言，举世我独醒。故来追若人，两耳静蛙黾。\n我生尘埃中，况迫桑榆景。安得薝卜林，婆娑共清影。\n君今富春秋，器业窥魏丙。兹游慎无厌，流光不俄顷。\n恐未免簪缨，问道勤造请。"
        },
        {
            "标题": "王将军以",
            "作者": "周紫芝",
            "内容": "龙眠笔意天与妙，尺素幻出双骅骝。一马不动尾，四蹄踣铁边风秋。\n一马争前趋，平坡欲下方回头。两马交颈万里愁，龙媒未免羁长秋。\n风鬃雾鬣不受囚，锦鞯坐遣驽骀羞。将军六郡良家子，卷送归君深有意。\n蹶如历块一过都，使恐谈笑无狂胡。人间岂有渥洼足，不与天骥争长途。\n草黄沙晚天欲黑，纵有权奇少人识。眼中千里不易得，时危愿尔一努力。"
        },
        {
            "标题": "王元道剪牡丹见饷二绝 其二",
            "作者": "周紫芝",
            "内容": "已是飞花落絮天，东风犹入竹坡寒。绿樽恨我无醇酎，红艳烦君送牡丹。"
        },
        {
            "标题": "雨后微凉再示庄簿",
            "作者": "周紫芝",
            "内容": "蓐收始用事，健行肃乾刚。微飙生淅沥，一雨洗亢阳。\n香罗阨团扇，玉椀辞蔗浆。况蒙慷慨词，犹激卑懦肠。\n当食忽亡匕，起立遂失床。鸡鸣中夜兴，呼灯揽冠裳。\n自从羯胡乱，四海失故疆。向来桑麻区，半作荆棘场。\n黔首未安堵，皂囊思献章。闻有圯上书，今代谁张良。\n风云须嘉会，日月依末光。当宁方侧席，谁能荐吾王。\n鸷鸟尚垂翅，老眼空望羊。秋风一夕起，抚事增悲凉。"
        },
        {
            "标题": "金铜",
            "作者": "周紫芝",
            "内容": "武皇开疆三万里，滇池初穿柏梁起。更铸仙人承露盘，万岁千秋奉天子。\n当时谩说邜金刀，谁知更有当涂高。铜雀台高阿瞒死，八方才人闹如蚁。\n玉井绮栏心未厌，犹取金仙着前殿。金仙辞汉忆汉主，登车殷勤垂玉箸。\n独捧金盘出故宫，回头忍看咸阳树。魏宫群臣眼亲见，朝着魏冠暮归晋。\n可怜长安肉食儿，不如顽铜犹有知。"
        },
        {
            "标题": "夜闻潮二首 其二",
            "作者": "周紫芝",
            "内容": "春雷隐约地中鸣，惯听由来梦不惊。莫怪诗翁归未去，故乡无此海潮声。"
        },
        {
            "标题": "雪将晴闻梅已有开者",
            "作者": "周紫芝",
            "内容": "腊雪自知春欲回，冻云元不耐朝晖。便须急买寻山屐，莫放梅花一片飞。"
        },
        {
            "标题": "西斋闻禽",
            "作者": "周紫芝",
            "内容": "西斋草树颇蒙密，竹暗城头不通日。风晴高柳恰飞绵，花尽黄蜂未成蜜。\n北窗也复可怜人，乱离十载空伤神。病对青山疑是梦，眼惊新绿已无春。\n羁怀有句喑不吐，终日无言闻鸟语。寒窗窈窕不嫌风，晚色溟濛却宜雨。\n穿条隔叶止复啼，白粉画眉金作羽。应为山翁久惯听，听久不知心转苦。\n庙堂何日议销兵，携手尚堪归乐土。还我花姑溪上椽，卧听春禽啭桃坞。"
        },
        {
            "标题": "闻雪二首 其一",
            "作者": "周紫芝",
            "内容": "黄昏雪意未全成，寒入重衾晓更清。风里未看穿幕片，梦中先听打窗声。"
        },
        {
            "标题": "闻雪二首 其二",
            "作者": "周紫芝",
            "内容": "朔风初唤梦魂回，晓枕时闻急雪来。未有春衣堪换酒，明朝谁办送寒杯。"
        },
        {
            "标题": "次韵赵伯武病中即事五首 其一",
            "作者": "周紫芝",
            "内容": "卧疴念经时，勿药有新喜。便应走骎骎，谁复称起起。\n啸歌理壶觞，婆娑在窗几。想当呼浊醪，与客谈妙理。"
        },
        {
            "标题": "次韵德庄送别 其一",
            "作者": "周紫芝",
            "内容": "千里辞家复卧疴，赖君一笑肯相过。梦看赤鲤春腾浪，归见牵牛秋渡河。\n空里懒能书怪事，酒中自可作无何。一竿忍负平生意，重钓花姑溪上波。"
        },
        {
            "标题": "巫山曲",
            "作者": "周紫芝",
            "内容": "楚宫夜半旌旗动，晓逐君王猎云梦。君王醉挽金仆姑，笑射双雕落飞鞚。\n霜风猎猎吹白羽，狨鞍下时日未午。天上台高翠被寒，雨湿烟霏梦神女。\n行云飞去不可留，却望阳台无处所。魂凝睇远烟凄迷，猿啼巫峡东复西。\n江边猎火一万炬，貂裘醉拥君王归。章华千门复万户，侍女焚香迎辇步。\n君心谁能念旧恩，忍泪悲啼不成语。愿寿君王一万年，常向阳台梦云雨。"
        },
        {
            "标题": "吴兴道中过落石祠庙貌甚严榜云唐李英公庙",
            "作者": "周紫芝",
            "内容": "天厌孤隋失群丑，鹿走中原死谁手。爬搔痒疥不足平，虬髯少年十八九。\n经营四海多腹发，英公扶持真臂肘。从来断国要老成，公独含糊无可否。\n留得宫中老孽妻，几覆昭陵一杯酒。蚤岁功名塞天破，九庙丘墟只回首。\n狐埋未几狐掘之，天上浮云倏苍狗。更凭顽石作灵祠，颇似当年柳州柳。\n不如梁公摩虎须，为言百岁不祔姑。提师十万复谁可，兴邦一言还要渠。\n人间万事本难料，老将未须轻腐儒。"
        },
        {
            "标题": "雨中花令（吴兴道中，颇厌行役，作此曲寄武林交旧）",
            "作者": "周紫芝",
            "内容": "山雨细、泉生幽谷，水满平田。雪茧红蚕熟后，黄云陇麦秋间。武陵烟暖，数声鸡犬，别是山川。\n\n嗟老去、倦游踪迹，长恨华颠。行尽吴头楚尾，空惭万壑千岩。不如休也，一庵归去，依旧云山。"
        },
        {
            "标题": "时宰生日诗三十绝 其三",
            "作者": "周紫芝",
            "内容": "秦汉功由百战成，庙堂何代不谈兵。凌烟阁上从头数，谁解垂衣致太平。"
        },
        {
            "标题": "岁抄四绝 其三",
            "作者": "周紫芝",
            "内容": "此生无事不随缘，世路何心更著鞭。年尽未归真偶尔，春来若健亦欣然。"
        },
        {
            "标题": "五杂俎 其二",
            "作者": "周紫芝",
            "内容": "五杂俎，云际翮。往复来，长安陌。不得已，千里客。"
        },
        {
            "标题": "午睡听 其三",
            "作者": "周紫芝",
            "内容": "江南草长乱啼莺，睡足南州得细听。最爱欲歌还欲住，伴人如梦亦如醒。"
        },
        {
            "标题": "五杂俎 其三",
            "作者": "周紫芝",
            "内容": "五杂俎，夜茫茫。往复来，雁南翔。不得已，思故乡。"
        },
        {
            "标题": "午睡听",
            "作者": "周紫芝",
            "内容": "拟倩花枝当绮罗，更烦莺作缓声歌。未残春色犹堪惜，已老周郎奈若何。"
        },
        {
            "标题": "午睡听 其二",
            "作者": "周紫芝",
            "内容": "树里金衣不露身，欲寻啼处了无因。绿阴长得成何事，遮却黄鹂最恼人。"
        },
        {
            "标题": "武溪深",
            "作者": "周紫芝",
            "内容": "五溪妖蛮盘瓠种，穴狐跳梁恃馀勇。汉庭老骥闻朔风，两耳如锥四蹄踊。\n南方毒雾堕跕鸢，五溪溪深军不前。健儿六月半病死，欲渡五溪无渡船。\n将军誓死心独苦，本为官家诛黠虏。谁知君侧有谗徒，刚道将军似贾胡。\n人生富贵一衰歇，会令薏苡成明珠。祁连高结卫青冢，文渊藁葬无人送。\n至今行客武溪傍，谁为将军一悲恸。"
        },
        {
            "标题": "西地锦",
            "作者": "周紫芝",
            "内容": "雨细欲收还滴。满一庭秋色。阑干独倚，无人共说，这些愁寂。\n\n手把玉郎书迹。怎不教人忆。看看又是黄昏也，敛眉峰轻碧。"
        },
        {
            "标题": "西湖寒食",
            "作者": "周紫芝",
            "内容": "落花残絮忆西园，寒食归心似纸鸢。无复御廊分冷食，又看茅屋禁清烟。"
        },
        {
            "标题": "闻西湖梅尽桃花已有开者 其一",
            "作者": "周紫芝",
            "内容": "不到西湖忽换年，今朝欲挂杖头钱。催成柳色多如许，落尽梅花最可怜。"
        },
        {
            "标题": "闻西湖梅尽桃花已有开者 其二",
            "作者": "周紫芝",
            "内容": "日日湖边踏浅沙，西湖久住已成家。刘郎去后空肠断，忆著玄都观里花。"
        },
        {
            "标题": "将别湖居二首 其一",
            "作者": "周紫芝",
            "内容": "昔年尝判武林丞，来伴西湖寺下僧。又作移家新活计，却携行脚旧枯藤。"
        },
        {
            "标题": "次韵季共再赋",
            "作者": "周紫芝",
            "内容": "寒深方闭门，雪重忽满屋。谁能起僵卧，赖此阳春曲。\n曲高虽和寡，喜甚得所欲。心知夜光珠，大胜煖花玉。\n歌君窈窕词，侑我荔枝绿。颇疑蜗牛庐，忽作驼裘燠。\n穷儿偶作富，贫固不待逐。我老况才尽，文字羞二陆。\n上水船苦迟，脱手弹惊速。寒如猬张毛，痴类乌栖木。\n儿时弄笔手，老欲袖间缩。打窗听悉窣，坐睡便清熟。\n瞑想西湖雪，已没孤山麓。那知公是时，洗钵饭僧粥。\n灞桥风雪驴，并酌不相属。政如冠上貂，难使狗尾续。\n病骨尚畏寒，少待吹嶰竹。春山走倭迟，呼客慰穷独。\n新游亦不恶，旧观疑可复。欢知当有馀，饮岂叹不足。\n述作付陶谢，囊囊归自束。相从笑痴儿，日暮方生局。"
        },
        {
            "标题": "畦蔬一首",
            "作者": "周紫芝",
            "内容": "猗嗟老人，如水中槎。携壶挈榼，泛宅浮家。飘然北来，寓此一蜗。\n食无畎亩，衣无桑麻。藜苋满腹，杂以蚬虾。以鼓我腹，妻孥笑哗。\n旅人之食，岂曰不腆。不足则求，我颜亦腼。乃即舍隅，蒿莱是剪。\n艺此春蔬，侵畦覆畹。雨叶风枝，忽其满眼。撷之掇之，以芼以烹。\n聊以当肉，亦足彭亨。摇喉泽吻，茹菹啜羹。如天酥酡，饭在家僧。\n彼哉膏粱，孰为重轻。安得长江，载扬我舲。买地五亩，抱瓮躬耕。\n驾言聿归，以毕馀生。"
        },
        {
            "标题": "次韵姑溪兴国寺晚眺",
            "作者": "周紫芝",
            "内容": "禅房花木有残红，此地还因曲径通。竹影看摇金琐碎，风铃解语玉丁东。\n人来白鸟横空处，山在先生倚杖中。绝唱未酬才已尽，夜灯搔首鬓如蓬。"
        },
        {
            "标题": "西江月（席上赋双荔子）",
            "作者": "周紫芝",
            "内容": "连理枝头并蒂，同心带上双垂。背灯偷赠语低低。一点浓情先寄。\n\n翡翠钗头摘处，鸳鸯枕上醒时。酸甜红颗阿谁知。别是人间滋味。"
        },
        {
            "标题": "送别王元韵徙居武康",
            "作者": "周紫芝",
            "内容": "扁舟忆东来，梅冷殊未芳。故人念客寒，满意倾酒浆。\n坐中东床君，笑语芝兰香。相从忽三月，共饮湖水光。\n花事乃如此，碧草日夜长。子归我当留，语离意难忘。\n似闻小山居，一苇仅可航。会寻霅川盟，着屐登上方。"
        },
        {
            "标题": "晓起趋郡湖上作",
            "作者": "周紫芝",
            "内容": "湖色初分宿雾馀，绿蒲深处听跳鱼。一枝聊作乌栖树，五晓尚随人趁虚。\n老矣坐曹真戏事，归欤怀旧却情疏。未开禁钥听传漏，残梦犹堪付竹舆。"
        },
        {
            "标题": "次韵同舒天用和元侯三绝 其三",
            "作者": "周紫芝",
            "内容": "游骑归来尚半酣，一杯谁与瓮头柑。小窗梦断龛灯在，影落疏梅月上庵。"
        },
        {
            "标题": "刘文卿烧木犀沉为作长句",
            "作者": "周紫芝",
            "内容": "海南万里水沉树，江南九月木犀花。不知谁作造化手，幻出此等无品差。\n刘郎嗜好与众异，煮蜜成香出新意。短窗护日度春深，石鼎生云得烟细。\n梦回依约在秋山，马上清香扑霜霁。平生可笑范蔚宗，甲煎浅俗语未公。\n此香似有郢人质，能受匠石斤成风。不须百和费假合，成一种性无异同。\n能知二物本同气，鼻观已有香严通。聊将戏事作薄相，办此一笑供儿童。"
        },
        {
            "标题": "蔡生缚毡根毛笔戏书小诗",
            "作者": "周紫芝",
            "内容": "卧沙细肋策勋馀，点鼠何劳强挽须。毛颖典型空复在，髯郎今巳号中书。"
        },
        {
            "标题": "玉友初成戏作二首 其一",
            "作者": "周紫芝",
            "内容": "小瓮鹅黄拨不开，晚风吹蚁转荷杯。灯前细酌情何限，病后朱颜老却回。\n我亦平生笑馀耳，人今何处有陈雷。方从欢伯作幽事，莫唤酪奴相继来。"
        },
        {
            "标题": "玉友初成戏作二首 其二",
            "作者": "周紫芝",
            "内容": "旧交谁复可相忘，晚向林中得此郎。政恐大儿妨笑语，频呼小友共回翔。\n坐来乌有聊为客，醉后无何即是乡。多谢故人分玉粒，夜灯和雨捣新香。"
        },
        {
            "标题": "卜算子（再和彦猷）",
            "作者": "周紫芝",
            "内容": "霜叶下孤篷，船在垂杨岸。早是凄凉惜别时，更惜年华换。\n\n别酒解留人，扌弃醉君休管。醉里朱弦莫谩弹，愁入参差雁。"
        },
        {
            "标题": "周朝议宣新第致语口号",
            "作者": "周紫芝",
            "内容": "风光浑占一溪中，青谷新开甲第雄。凉榭切云先得月，朱楼凌水欲横空。\n连甍万瓦琉璃碧，照坐千钟琥珀红。要看仍云乘驷马，使君眉寿似乔松。"
        },
        {
            "标题": "夏热叹",
            "作者": "周紫芝",
            "内容": "祝融当权不可夺，海水欲沸山欲裂。黄头父老见事多，谓有此身无此热。\n老人何得怨天公，山堂日日多南风。乌纱攲帽剪云叶，白鬓吹雪飞蓬松。\n已挹蔗浆浇热恼，更注井花回睡容。人生如此亦不恶，饱食安坐初何功。\n蒙尘况驻奉天辇，避暑望幸骊山宫。蕃兵入汉作巢窟，战骑横戈岁驰突。\n旌旗耀日红蔽天，铁甲烘云气销骨。安得壮士如恶来，上诉帝阍关钥开。\n尽泻天河作飞雨，四海八方无一埃。秋禾不槁敌不来，我亦高枕喧春雷。"
        },
        {
            "标题": "次韵艾主管二首 其一",
            "作者": "周紫芝",
            "内容": "三径频招客，羁怀可自宽。湖分一水近，窗纳数峰寒。\n好句贫犹得，衰颜醉亦丹。官闲乐如许，何地更求安。"
        },
        {
            "标题": "秦楼月",
            "作者": "周紫芝",
            "内容": "东风歇。香尘满院花如雪。花如雪。看看又是，黄昏时节。\n\n无言独自添香鸭。相思情绪无人说。无人说。照人只有，西楼斜月。"
        },
        {
            "标题": "小儿生日",
            "作者": "周紫芝",
            "内容": "锦里先生聊醉饮，玉川居士以诗鸣。人言骥子能扶步，天遣添丁欲助耕。\n穷苦助吾缘底事，饥寒怜汝若为情。相看只有身长健，共沥馀樽作小赪。"
        },
        {
            "标题": "七夕",
            "作者": "周紫芝",
            "内容": "七夕相逢说牛女，晋魏以来传乐府。金冠玉帔照灵河，不见此身闻此语。\n何如当日两神仙，空中一别五千年。五龙驾车各异色，万里乘云来九天。\n麻姑女子十八九，青丝作髻爪为手。擗麟荐酒进行厨，撒米成沙只回肘。\n为言东海将扬尘，蓬莱水浅无升斗。蔡经得道心尚凡，背痒自速方平鞭。\n上界真仙足官府，牛女之说真茫然。綵楼对月谁家倩，更就天孙乞针线。\n何不苦学麻姑仙，养取红颜如玉烂。"
        },
        {
            "标题": "林老借可正平诗编以诗还之",
            "作者": "周紫芝",
            "内容": "苏家人物自有种，法护且放僧弥贤。谁知癞可东溪句，参得涪翁双井禅。\n落叶飞云空自好，流风回雪不成妍。更须点检新编看，恐有隔林机杼篇。"
        },
        {
            "标题": "碧岩子作诗为小儿求纹褓戏作三绝 其二",
            "作者": "周紫芝",
            "内容": "逸骥忽生千里马，新诗来乞百家衣。老夫安得天孙段，只有羊裘坐钓矶。"
        },
        {
            "标题": "长干曲",
            "作者": "周紫芝",
            "内容": "黄昏明月上朱楼，帘旌射月香雾浮。画栏垂手楼中女，对月低眉不举头。\n人似长干桥下水，一去悠悠几千里。谩道嫁鸡逐鸡飞，长干夫婿那得知。"
        },
        {
            "标题": "碧岩子作诗为小儿求纹褓戏作三绝 其三",
            "作者": "周紫芝",
            "内容": "旧来人说陈惊坐，真有诗如孟浩然。莫厌敲门觅纹褓，此翁衣钵要渠传。"
        },
        {
            "标题": "石佛道中隔水梅花满山",
            "作者": "周紫芝",
            "内容": "平明跨羸骖，遥遵石头路。循山一溪横，隔水得幽处。\n树疑虬龙骧，石作苍虎踞。云庵有遗屋，突兀在烟树。\n方壶岂不佳，弱水无船渡。空馀恼幽香，梅花满春屿。\n心知姑射仙，兹焉饮风露。水自平湖分，香从一山度。\n风姿不自持，照影各矜顾。安得从之游，徘徊著双屦。"
        },
        {
            "标题": "晓雪",
            "作者": "周紫芝",
            "内容": "湖色催清晓，风前一雪轻。不妨梅自笑，要与水争明。\n万木云遮尽，千岩玉琢成。可怜青竹叶，寒甚与谁倾。"
        },
        {
            "标题": "晓雨用都倅韵",
            "作者": "周紫芝",
            "内容": "乱敲檐瓦晓初零，声入孤灯影半青。枕上有诗因雨得，窗间无客对床听。\n翠光洗出山千叠，金色添成菊万铃。收取新凉归酒盏，莫将双眼为愁醒。"
        },
        {
            "标题": "雨后过琴高",
            "作者": "周紫芝",
            "内容": "夜雨喧旅枕，晓径深春泥。奔流自山来，转眼忽渺瀰。\n微生抱羁蹇，老病凌攲危。青山岌当前，客意恍若遗。\n空崖倚天立，怪石从云垂。云间笙箫声，隐约天风吹。\n斯人已仙去，孤踪邈何之。钓石屹中流，谁来把纶丝。\n一水绕山麓，浅碧涵涟漪。长年抗尘容，照水羞华髭。\n羡门不可遇，惜哉吾巳衰。人生不学仙，万冢空累累。\n于今岂未可，抚事聊歔欷。"
        },
        {
            "标题": "文若自华亭携家来游西湖袖出新诗其归乃和前篇聊以当别",
            "作者": "周紫芝",
            "内容": "黄郎满袖出新诗，别后篇章欲造微。老骥但含千里意，翔鸾还带九雏归。\n如君好事真前辈，笑我为生尽昨非。小别不堪频作恶，灞桥杨柳亦依依。"
        },
        {
            "标题": "次韵赵明叔喜雨不寐",
            "作者": "周紫芝",
            "内容": "云忽油然雨沛然，黄童白叟尽成颠。唤晴鸠妇鸣屋角，饱水秧孙明稻田。\n御史平冤魂亦喜，弘羊言利死谁怜。草玄窗下子扬子，凉入孤灯夜不眠。"
        },
        {
            "标题": "谢公墩",
            "作者": "周紫芝",
            "内容": "风流谢文静，世俗未可屈。但怪东山云，肯为老桓出。\n谁知奸雄心，本自畏豪逸。君看新亭会，此意未易诘。\n坦之独何者，手版遂倒执。烦公挥猬须，谈笑安晋室。\n暮年淝水师，逆虏甚窘急。幅巾棋局间，百万一战袭。\n功名亦馀事，聊为儿辈立。平时诮虚旷，闻此自羞涩。\n万古终悠悠，客意颇萧瑟。忍看西州门，更作羊昙泣。"
        },
        {
            "标题": "送刘德秀赴官贵池",
            "作者": "周紫芝",
            "内容": "刘郎人物照当时，未上青云莫慢迟。秋浦江山应似旧，蓝田雁鹜不妨诗。\n销魂怕作文通别，问字谁如伯始知。此去醉山梅欲动，忆君同看雪前枝。"
        },
        {
            "标题": "谢祁居之惠桃竹杖",
            "作者": "周紫芝",
            "内容": "老翁年少白如玉，初学裹头双鬓绿。一心走觅梨与栗，两脚登山健如鹿。\n中年脚力惊早衰，腾踔安得如儿时。挟弓持满走避贼，尚与箭锋争疾迟。\n如今老矣那忍说，七十上身头似雪。年来脚力何所似，钝如罢牛跛如鳖。\n先生强欲相扶持，赠我江心桃竹枝。竹夫人痴不解语，木上座肯行相随。\n况乃柴焰如削铁，四十九层排玉节。\n天公与我山作堂，木落霜空秋九月。与君共看南山云，安可一日无此君。"
        },
        {
            "标题": "次韵道卿闻新莺",
            "作者": "周紫芝",
            "内容": "草长江南春欲阑，晓莺声在绿阴间。定应春恨知公子，故作清歌学小蛮。\n催尽落花风自暖，唤醒愁眼日长闲。隔枝时见黄金羽，始信庭柯会解颜。"
        },
        {
            "标题": "次韵关子东湖上杂书 其三 水荇",
            "作者": "周紫芝",
            "内容": "旧闻春草满池塘，何事新题荇蕊黄。寄语藕花从此去，不须满意著红妆。"
        },
        {
            "标题": "九江王兴道早岁休官作易安奚疑二室要余作诗 其一",
            "作者": "周紫芝",
            "内容": "心如止水不妨清，身似无官不为名。但把一椽供偃蹇，从他百鬼瞰高明。\n路迷鸡犬家何在，身与渔樵席屡争。眼看青云有矰缴，鹪鹩巢小未宜轻。"
        },
        {
            "标题": "九江王兴道早岁休官作易安奚疑二室要余作诗 其二",
            "作者": "周紫芝",
            "内容": "朽骨枯茎未必灵，行藏何苦访君平。问津世路心先懒，买地江干计已成。\n解向急流求勇退，便知幽事合关情。裕陵将种今谁在，但恐君王问姓名。"
        },
        {
            "标题": "赵丞家野堂",
            "作者": "周紫芝",
            "内容": "近喜崔斯立，新成背郭堂。傍崖深置屋，唤客小飞觞。\n稍遣花经眼，频移竹过墙。官清公事少，梦熟鸟声长。\n藤倚樛枝瘦，芸翻乱叶香。骑曹休问马，聱叟漫为郎。\n丘壑胸中事，乾坤醉处乡。人间一游戏，出处两俱忘。"
        },
        {
            "标题": "书杭僧法惠事后见边郎中观音感应记",
            "作者": "周紫芝",
            "内容": "眼中铁弹不辞枯，眢井重波事亦殊。不用三三前说法，要须六六后还珠。"
        },
        {
            "标题": "金刚般若波罗密经",
            "作者": "周紫芝",
            "内容": "佛以甚深微妙法，广为一切众生说。有能悉发菩提心，究竟得成无上道。\n彼有受持读诵者，其福不可更称量。七宝满尔河沙数，以用布施得福德。\n而比福德犹为多，况吾大慈大愿师，常悯众生堕恶道。\n假此持经功德海，能免世间一切苦。有大长者号宰官，书写读诵不少懈。\n旃檀香及薝卜花，供养恭敬常作礼。忽遇黑风吹船舫，将随那刹诸鬼国。\n仓惶取是受持经，投诸江流没巨浪。须臾风定夜色霁，达旦悉得大快乐。\n平明篙师有妇妻，忽言汲水得巨轴。金书贝叶与巾绣，无一毫毛有坏相。\n有如金刚不坏身，经大水聚性不灭。拾尘数劫有时尽，而是功德终无穷。\n众生信心不坚固，未尝闻此殊胜事。用是稽首无上尊，愿我诸佛常加护。"
        },
        {
            "标题": "舟中次韵飞卿赠别长句",
            "作者": "周紫芝",
            "内容": "早岁从田叹不逢，老随乘雁听西东。青山约在何时了，白发欢成一笑空。\n昨夜清歌催别酒，只今寒月上孤蓬。相逢莫怪长相忆，举世交游无此风。"
        },
        {
            "标题": "寄题章汉直中虚堂",
            "作者": "周紫芝",
            "内容": "谷以虚而应，乐以虚而出。妇姑时勃蹊，作室坐自窒。\n天地犹橐籥，用固不能屈。学而不见道，方寸等暗室。\n谁知道集虚，通一万事毕。推此以游世，于道乃其一。\n异哉子章子，妙悟造理窟。何止学美身，虚静了不汩。\n愿君师心斋，守此能勿失。室以虚生白，水以止鉴物。\n此意似太漫，未免遭骂诎。我亦取斯言，聊用自湔拂。"
        },
        {
            "标题": "松林道人施绣观音",
            "作者": "周紫芝",
            "内容": "菩萨变化如虚空，云何得此虚空相。我观无碍大慈悲，无刹不现如水月。\n八万四千母陁臂，能援世间一切众。八万四千清净眼，能照五浊诸有情。\n是故神通不思议，而欲妄以色相求。譬如狂人逐四方，四方无尽力无竭。\n况以丹青绘缯綵，更复刺绣为仪形。丝毫缣素相假合，妙技巧借金十奴。\n若人捐弃钋与丝，亦无五色可资藉。瞑目默相不可得，毕竟无有是菩萨。\n吾愿世人舍色相，当时未有钋丝时。蓬莱观妙本无心，以粗即妙作是念。\n松林无心受此施，以施居士作礼言。我当还亦以此施，此施有尽法无穷。\n普愿世间诸佛子，凡瞻此相悉欢喜。若见菩萨非菩萨，即知是我非是妄。\n妄见除灭无复然，吾与佛子等无二。"
        },
        {
            "标题": "周秀实陈庭藻携酒见过徜徉湖山间甚款明日秀实有诗乃次韵",
            "作者": "周紫芝",
            "内容": "少年怀二妙，一日如三秋。岂料京洛间，岁暮方从游。\n空疏坐晚缪，清楚知前脩。周郎古名士，功以一战收。\n太丘亦贤者，盛德令人羞。周旋奉谈笑，领略开羁囚。\n有如我辈人，夫岂公等俦。窈窕寻远壑，共赋临清流。\n青山傥在眼，白发从满头。西湖如西子，好句岂易酬。\n不敢妄作语，恐有不下鸥。微君妙篇章，何以写我忧。\n人生每如此，万户不足侯。斯盟傥未寒，小艇尚可浮。"
        },
        {
            "标题": "虚飘飘 其一",
            "作者": "周紫芝",
            "内容": "虚飘飘，虚飘飘，姮娥临月榭，神女渡仙桥。风撼花浮水，霜吹叶落条。\n飞云转眼下三峡，密雪满空来九霄。虚飘飘，虚飘飘，比人生命犹坚牢。"
        },
        {
            "标题": "虚飘飘 其二",
            "作者": "周紫芝",
            "内容": "虚飘飘，虚飘飘，水边看海市，云际现天桥。弱柳绵吹径，嫣花锦缀条。\n卧云雌霓饮沧海，过眼夕阳低碧霄。虚飘飘，虚飘飘，比人生世犹坚牢。"
        },
        {
            "标题": "次韵君叙雨中偶作",
            "作者": "周紫芝",
            "内容": "春风作意恼春怀，更落残红上紫苔。无限好诗飞得去，几人今雨肯重来。\n梦回故国空千里，酒忆徵君共一杯。看取西湖天下胜，客愁应为此时开。"
        },
        {
            "标题": "郊祀纪事十首 其十",
            "作者": "周紫芝",
            "内容": "楼上红鸾扇影寒，楼前宣赦万人看。清台奏瑞初呈了，五色祥云簇彩竿。"
        },
        {
            "标题": "次韵韩伯嘉拟陆龟蒙坐眠行倚食学书吟八题 其一",
            "作者": "周紫芝",
            "内容": "口角澜翻二十年，书多却厌腹便便。年来拗折枯藤杖，参得跏趺面壁禅。"
        },
        {
            "标题": "次韵韩伯嘉拟陆龟蒙坐眠行倚食学书吟八题 其三",
            "作者": "周紫芝",
            "内容": "年来孛窣与谁□，林下婆娑万事休。草浅沙平溪路稳，漫郎空棹小回舟。"
        },
        {
            "标题": "次韵韩伯嘉拟陆龟蒙坐眠行倚食学书吟八题 其八",
            "作者": "周紫芝",
            "内容": "老来无意作悲秋，不奈庾郎知处愁。笔底波澜何日了，人间风雨几时休。"
        },
        {
            "标题": "次韵韩伯嘉拟陆龟蒙坐眠行倚食学书吟八题 其二",
            "作者": "周紫芝",
            "内容": "黑甜有味要须尝，一枕谁同夜雨床。世路风波难著脚，老来当以梦为乡。"
        },
        {
            "标题": "次韵韩伯嘉拟陆龟蒙坐眠行倚食学书吟八题 其七",
            "作者": "周紫芝",
            "内容": "妙画心传岂学能，是中真乐不容声。讥评尽入雌黄口，写得吾心不要名。"
        },
        {
            "标题": "次韵韩伯嘉拟陆龟蒙坐眠行倚食学书吟八题 其五",
            "作者": "周紫芝",
            "内容": "平生不识大官馀，小摘时寻雪后蔬。一岁不斋能几日，北山松韭未宜疏。"
        },
        {
            "标题": "次韵韩伯嘉拟陆龟蒙坐眠行倚食学书吟八题 其六",
            "作者": "周紫芝",
            "内容": "伎痒撩人不易禁，读残书叶喜重临。牙签玉轴知多少，浪与儿童较寸阴。"
        },
        {
            "标题": "次韵韩伯嘉拟陆龟蒙坐眠行倚食学书吟八题 其四",
            "作者": "周紫芝",
            "内容": "梦中棐几得常凭，更有南窗可寄情。便是人间好消息，别无胜解可讥评。"
        },
        {
            "标题": "陈相之许惠近作久而未至雪中偶书",
            "作者": "周紫芝",
            "内容": "春意方回腊，梅花又满枝。自怜为客久，颇恨得君迟。\n涉世身犹尔，攻愁酒若为。人生俱昨梦，消遣可无诗。"
        },
        {
            "标题": "李似表雪中置酒席上次韵",
            "作者": "周紫芝",
            "内容": "东风吹玉尘，十指寒欲堕。西斋借微温，妙语惊咳唾。\n诗成酒行间，一扫飞电过。坐令止酒陶，酒戒为君破。\n但愁飞絮零，似我霜鬓鬌。他年玉堂人，伴直谁对卧。\n恨无屈宋才，共续离骚些。"
        },
        {
            "标题": "辛亥冬无雪天气妍暖如禁烟时书所感三绝句 其三",
            "作者": "周紫芝",
            "内容": "去年和雪卧榛丛，雪里旌旗分外红。江上只今无盗贼，楼头昨夜已春风。"
        },
        {
            "标题": "辛亥冬无雪天气妍暖如禁烟时书所感三绝句 其一",
            "作者": "周紫芝",
            "内容": "夕阳微傍小窗明，便遣飞虫作意鸣。天共梅花元有约，谁教草色上荒城。"
        },
        {
            "标题": "次韵仲平雪中之作",
            "作者": "周紫芝",
            "内容": "少年何尝屈此膝，自料一生能几屐。谁知腊月雪蔽空，三日衡门断人迹。\n心知无事止坐诗，天解穷人无乃力。故山欲放雪中梅，空恨此中无铁石。\n中郎官热亦怕寒，著意说穷聊作剧。北风吹酒天始愁，玉雪满空心自怿。\n想君盐絮方入诗，怜我鬓须同一色。山行安得趁骅骝，快踏琼田四蹄疾。"
        },
        {
            "标题": "谒颜鲁公祠时新筑怀忠堂云",
            "作者": "周紫芝",
            "内容": "平生高目看儿童，晚喜低头拜鲁公。政恐父师千载后，未输丞相百年中。\n投诸魑魅知何事，碎得狻猊有底功。长遣忠臣泣遗恨，谩营华屋照丰容。"
        },
        {
            "标题": "送元楷官莪桥",
            "作者": "周紫芝",
            "内容": "相见还须复语离，更看花雨湿征衣。乐丞有酒聊自隐，季子无田安得归。\n长钓不妨垂白雨，乱帆时看落斜晖。何时去作津亭客，更待秋风一叶飞。"
        },
        {
            "标题": "次韵元相阅猥藁见赠二首 其一",
            "作者": "周紫芝",
            "内容": "无物能娱老，冥搜兴漫长。数茎空撚颔，一瓣与谁香。\n岁月摇双鬓，莺花恼客肠。更哦秋士句，聊与伴啼螀。"
        },
        {
            "标题": "次韵元相阅猥藁见赠二首 其二",
            "作者": "周紫芝",
            "内容": "挽得非来句，频哦送夜长。诗今逼何逊，人亦似黄香。\n拟答琅玕赠，惭无锦绣肠。秋风又撩客，啾唧动寒螀。"
        },
        {
            "标题": "过狄梁公墓",
            "作者": "周紫芝",
            "内容": "高后王诸吕，汉鼎几半倾。绛侯入北军，有意诛鲵鲸。\n兵缠未央殿，血溅长安城。禄辈仅诛灭，四海殊雷惊。\n唐家女主祸，未可方西京。艾猳剪宗枝，贼计殊未成。\n三思本么么，白面不足黥。举朝无直节，但畏罗织刑。\n梁公挟大计，赤手无寸兵。为言不祔姑，祸止谈笑平。\n功比汉诸人，优劣不用评。事苟以理胜，口舌亦可争。\n师曲举必败，势力未易凭。老妇虽至愚，理在见自明。\n不然此危邦，讵可一言兴。"
        },
        {
            "标题": "送徐彦思三首 其三",
            "作者": "周紫芝",
            "内容": "枘方乖凿固应殊，草木相求世久无。可怪风流如孺子，不嫌人物似曹蜍。\n两溪风月空劳梦，千里歌谣尚载涂。他日鹓行一回首，冷凫乘雁只江湖。"
        },
        {
            "标题": "正月二十八日雪晴睡起 其一",
            "作者": "周紫芝",
            "内容": "沉水空濛睡欲醒，寒窗窈窕日初晴。谁将昨夜堆檐雪，为作空阶滴雨声。"
        },
        {
            "标题": "野饭",
            "作者": "周紫芝",
            "内容": "野饭聊娱老，登盘春物佳。芼羹横荻笋，煮饼荐槐芽。\n鱼尾初垂剑，台苗未着花。谁言庾郎瘦，蔬腹渐禁茶。"
        },
        {
            "标题": "水西壁间见吕居仁绝句次其韵",
            "作者": "周紫芝",
            "内容": "秋霜落后题诗处，醉墨淋漓苦未乾。不见穷愁孟东野，乱峰空锁一溪寒。"
        },
        {
            "标题": "次韵季共蓬斋夜坐三首 其一",
            "作者": "周紫芝",
            "内容": "幽人怀故乡，夜坐听秋雨。耿耿不成寐，悽悽亦良苦。\n酒白应自斟，茶甘为谁煮。喜意入寒灯，诗成看花吐。\n乐饥焰短檠，玉虫缀钗股。当亦念衰翁，秋风卧何许。"
        },
        {
            "标题": "夜枕",
            "作者": "周紫芝",
            "内容": "夜枕攲残梦，寒灯照白头。楼空千嶂晓，簟冷一窗秋。\n时事兵方急，天星火已流。欲寻三径老，何日两京收。"
        },
        {
            "标题": "次韵季共蓬斋夜坐三首 其二",
            "作者": "周紫芝",
            "内容": "寒斋秋意高，夜久群籁息。眼前无一尘，谁与共此席。\n平生乐虚旷，颇怪言不食。遥知高世意，仰面看屋脊。\n秋虫曾何知，悲鸣乱胸臆。君亦意不眠，佳月良可惜。"
        },
        {
            "标题": "夜雨不寐",
            "作者": "周紫芝",
            "内容": "岁已随流水，身犹转断蓬。秋风双鬓短，夜雨一灯红。\n衰病无多力，穷愁莫漫攻。残年消底物，溪外两三峰。"
        },
        {
            "标题": "入秋初种芭蕉",
            "作者": "周紫芝",
            "内容": "着叶芭蕉三四根，怕秋全似可怜人。老来安得无馀事，细听维摩说是身。"
        },
        {
            "标题": "诸公约游诸山而雨分韵得莲字",
            "作者": "周紫芝",
            "内容": "华省缪通籍，群公接蝉联。坐曹苦无事，笑语相周旋。\n蛛尘生印窠，雌黄入遗编。赐沐不反舍，环湖走层巅。\n况乃三神祠，仿佛在云烟。蓐食戒明发，著鞭飞晓鞯。\n白石望磊磊，跳珠忽溅溅。咫尺不得往，使我意惘然。\n谁当却丰隆，旷荡开青天。同升太华顶，共摘玉井莲。\n斯盟可重寻，慎勿轻弃捐。"
        },
        {
            "标题": "除夜杂兴三首 其二",
            "作者": "周紫芝",
            "内容": "忆昔元会日，汉家全盛时。奉随观国宾，得见汉官仪。\n中郎授国玺，属国朝远夷。万邦瞻咫尺，龙姿喜元知。\n皇天厌久治，夜见蚩尤旗。微生脱九死，饮此除夜卮。\n河阳狩未还，蝼蚁何足悲。"
        },
        {
            "标题": "除夜杂兴三首 其三",
            "作者": "周紫芝",
            "内容": "昔年避群盗，夜窜苍山阿。偷生岁忽杪，妻孥共婆娑。\n村醪薄如水，我颜安得酡。夜半黑风起，挝门惊荷戈。\n今夕复何夕，奈此欢乐何。人生不自保，聚散如群傩。\n更当增兰膏，照此杯中波。"
        },
        {
            "标题": "除夜杂兴三首 其一",
            "作者": "周紫芝",
            "内容": "华发日就槁，萎萎如秋草。秋草剪复生，发秃不再好。\n雅意怜儿童，软语媚翁媪。镊白挽流光，持杯锡难老。\n我老不足惜，汝生念不早。兵戈常在眼，流离犹满道。\n且当篘残缸，瓶空莫辞倒。醒视夜何其，东行日杲杲。"
        },
        {
            "标题": "晚雨薄寒枕上作",
            "作者": "周紫芝",
            "内容": "睡过花时常掩关，老人欢意自应阑。愁边可奈雨如许，客里不禁天尚寒。\n数月乡音无雁到，一年春事已梅酸。梦馀犹忆江头路，拟唤归舟下急湍。"
        },
        {
            "标题": "秋兰词",
            "作者": "周紫芝",
            "内容": "艺兰当九畹，兰生香满路。纫君身上衣，光明夺缣素。\n孤芳一衰歇，凋零湿秋露。佩服得君子，亦足慰迟暮。\n采摘良不辞，新枝忽成故。向来桃李场，红颜照当户。\n纷纷自芳菲，荣枯复谁顾。"
        },
        {
            "标题": "染衣亭",
            "作者": "周紫芝",
            "内容": "闻说郊居胜，新穿五亩池。暗通山窈窕，深住碧涟漪。\n惊起红鸂鶒，吹翻绿荔枝。雨添衣色秀，波渡袜尘迟。\n照眼谁重唾，临流自可诗。水清鱼莫种，秋近荻须移。\n剩欲添风月，何妨更渺瀰。却怜韩吏部，埋瓮作痴儿。"
        },
        {
            "标题": "饮酒三首 其三",
            "作者": "周紫芝",
            "内容": "浊醪有何好，所贵资清欢。如何毕阮辈，头没杯案间。\n我饮但涓滴，而作饮酒篇。儿曹见之笑，谓我狂且颠。\n政应坐自失，说梦痴人前。一酌忧已亡，再酌当陶然。\n此意但自得，此理讵可言。万古一渊明，何由与之论。"
        },
        {
            "标题": "饮酒三首 其一",
            "作者": "周紫芝",
            "内容": "高皇扫强秦，纵横成妙略。三杰岂不雄，曾不出笼络。\n曹参晚为相，痛饮事杯酌。当知清净化，寓意在酬酢。\n魏武独何为，屡下禁酒约。兵戈缠九州，猜忌恣暴虐。\n堂堂孔北海，醉语杂谐谑。斯人犹杀之，四海何由廓。\n古来成败事，纷纷真一噱。"
        },
        {
            "标题": "饮酒三首 其二",
            "作者": "周紫芝",
            "内容": "昔我在田亩，薄言事耘薅。种粳亦种秫，可食兼可醪。\n清香满寒瓮，夜滴喧春槽。洗我玉花瓷，酌此鹅黄膏。\n阅岁更阉茂，下田但藜蒿。里胥厌追索，县籍书逋逃。\n迩来兵火急，斗粟千钱高。不饮动逾月，憔悴成楚骚。\n丈夫命运薄，困阨例所遭。究竟无如何，随缘且陶陶。"
        },
        {
            "标题": "饮马长城窟行",
            "作者": "周紫芝",
            "内容": "长安城边边地永，万里沙场地无井。秦人掘土土作城，城下窟深胡水冷。\n汉家将军号都护，西征上陇寒日暮。野驼跑水无处寻，饮马长城窟边去。\n长城窟，古来战死多白骨。征人半作马下尘，犹向阴山斗驰突。\n去时胡天霜雁鸣，归见玉关春草生。将军功高封列城，斗死伍符无姓名。"
        },
        {
            "标题": "东窗对雪六言四首 其三",
            "作者": "周紫芝",
            "内容": "拥鼻驼裘不暖，浇肠蚁榼还空。助我茶瓯玉雪，煎成石鼎松风。"
        },
        {
            "标题": "次韵相之和李子至寻梅诗",
            "作者": "周紫芝",
            "内容": "江南洛社各天涯，何事高人亦见思。句法风流云烂漫，旅情飘泊燕差池。\n樽前病骨难供醉，花下枯藤可强枝。莫唤孤山林处士，扬州何逊自能诗。"
        },
        {
            "标题": "奉寄黄端冕用送子才韵",
            "作者": "周紫芝",
            "内容": "至言如秋霜，既肃百草腓。谄谀忘中正，千古良同归。\n倘无鲠槩士，举世将畴依。衮职或可补，鼎镬安得违。\n所以长沙傅，恸哭为时悲。谠语数十上，子今有馀晖。\n我欲从之游，周道苦倭迟。倭迟不足惜，子言愿无遗。"
        },
        {
            "标题": "强幼安用余与曾同季唱酬韵作二章见寄谨用韵为谢 其二",
            "作者": "周紫芝",
            "内容": "花落青墩寺，谁从作好春。锦囊题句近，旧旆得州新。\n老手摧强敌，馀风睦四邻。他年数循吏，神爵有斯人。"
        },
        {
            "标题": "游麻姑观",
            "作者": "周紫芝",
            "内容": "清秋禾黍罢，南亩幽事少。凌晨有佳兴，振策事轻矫。\n微踪蹑飞猱，雄眺高木杪。上有仙子祠，栋宇颇倾挠。\n腾虚想云軿，遗像空鸟爪。黄冠三四辈，生意良草草。\n更欲问丹炉，云山遂穷讨。道人笑不言，此意未遽晓。\n但云须趣辕，山静虎出早。胜践良独难，仙事亦杳渺。\n了知世俗人，尘凡隔蓬岛。"
        },
        {
            "标题": "读徐伯远书外家遗事作二绝句以纪之并序 其一",
            "作者": "周紫芝",
            "内容": "就死由来不自疑，玉颜那为贼锋低。了知今日投渊妇，犹胜当年断臂妻。"
        },
        {
            "标题": "读徐伯远书外家遗事作二绝句以纪之并序 其二",
            "作者": "周紫芝",
            "内容": "杀气骎骎战舰骄，春江漫漫湿金翘。但将红袖供歌舞，却为周郎笑二乔。"
        },
        {
            "标题": "次韵子雍同达书记游安林",
            "作者": "周紫芝",
            "内容": "江湖流落一乌巾，同障西风满扇尘。试为支郎吐幽句，了知长吉是前身。\n欲宽江上三年梦，更碾禅房一掬春。不为相逢苦相挽，行吟应在楚江滨。"
        },
        {
            "标题": "中元日雨中录所见",
            "作者": "周紫芝",
            "内容": "颠风急来万木萎，迅雷不听人掩耳。南山栖鸟失故巢，北山翔龙卷湖水。\n翔龙掉尾不肯收，眼看沧波接云起。想当舟楫避惊涛，无数鱼虾趁龙尾。"
        },
        {
            "标题": "八月二十日种竹八本",
            "作者": "周紫芝",
            "内容": "东冈新种八龙孙，北岭清阴肯见分。留取一林听夜雨，莫教千亩僣封君。"
        },
        {
            "标题": "次韵范元卿题友山堂",
            "作者": "周紫芝",
            "内容": "人间南北无同异，四海苍生俱一世。\n借令卖友取封侯，一掷成卢亦儿戏。东平风度人所难，不将白眼看青山。\n少年结客知无益，老唤南山相与闲。人情自是有新故，相好乃能保朝暮。\n故人落井已下石，红袖弹筝未移柱。玉峦排秀天清明，乱峰入眼心先倾。\n向来刎颈或蹀血，此地一笑终忘形。平生爱山心愿见，喜色津津应满面。\n宁愁偃蹇不受招，一鹗孤飞谁可见。"
        },
        {
            "标题": "杨得臣见和晓晴长句用韵奉酬 其三",
            "作者": "周紫芝",
            "内容": "归心何事等摇旌，叔起能诗近有声。岂料从游如梦寐，不知风雨过清明。\n拍浮我自堪娱老，矍铄谁应更请行。此去定交君见许，为歌伐木赋鸣莺。"
        },
        {
            "标题": "杨得臣见和晓晴长句用韵奉酬 其六",
            "作者": "周紫芝",
            "内容": "随缘南北似风旌，饱听波涛处处声。今日园花风里尽，到时江月雪中明。\n虽无格磔钩辀语，尚有媻姗勃窣行。谁饯东君沸歌管，琵琶弦上啭春莺。"
        },
        {
            "标题": "次韵雷飞卿游山时余以病不往",
            "作者": "周紫芝",
            "内容": "一病能令百念阑，霜蓬零乱照衰颜。心知只可开三径，炙手何劳叩八关。\n老喜社中多臭味，梦思方外有跻攀。劝君莫放寻山屐，嬴取浮生半日闲。"
        },
        {
            "标题": "杨得臣见和晓晴长句用韵奉酬 其一",
            "作者": "周紫芝",
            "内容": "西风猎猎转红旌，吹尽春霖点滴声。晓送楚云归陇去，夜看淮烧隔江明。\n舞狂恨我无长袖，句好从君得短行。拟为新晴歌一曲，谁将此调付莺莺。"
        },
        {
            "标题": "次韵元不伐暮春再游俞氏园期任道卿刘长孺不至",
            "作者": "周紫芝",
            "内容": "素心失前期，幽事萦老念。小筑犹未成，残年作逋欠。\n五字俯见投，光芒肯收敛。遐想徒意消，从游知礼僭。\n流离兵盗馀，有籍犹未占。尚想南冈花，依依弄残艳。\n栖迟倘会意，往返殊未厌。如何两公子，盟寒久无验。\n我语良可删，公当为磨玷。载酒苦未能，兹焉负深歉。"
        },
        {
            "标题": "送黄子才还姑苏用陶渊明王抚军座送客诗韵",
            "作者": "周紫芝",
            "内容": "岁事忽已晏，行迈良亦腓。谁知出岫云，意作无心归。\n嗟我寡徒旅，只影夐无依。况乃远离别，与子千里违。\n中原念乱久，意绪转愁悲。迢迢两溪水，淡淡浮斜晖。\n岂无双赪尾，尺素不可迟。慎勿不相念，弃置忽如遗。"
        },
        {
            "标题": "杨得臣见和晓晴长句用韵奉酬 其二",
            "作者": "周紫芝",
            "内容": "诗翁老去得双旌，惯听清涟夜雨声。水到浔阳心独喜，云开庐阜眼先明。\n落花已是春三月，飞盖犹堪酒数行。寄语草元窗下客，忍令辜负晓啼莺。"
        },
        {
            "标题": "渔家傲·月黑天寒花欲睡",
            "作者": "周紫芝",
            "内容": "月黑天寒花欲睡。移灯影落清尊里。唤醒妖红明晚翠。如有意。嫣然一笑知谁会。露湿柔柯红压地。羞容似替人垂泪。著意西风吹不起。空绕砌。明年花共谁同醉。"
        },
        {
            "标题": "渔家傲（送李彦恢宰旌德）",
            "作者": "周紫芝",
            "内容": "休惜骑鲸人已远。风流都被仍云占。腰下锦条缠宝剑。光闪焰。人间莫作牛刀看。\n\n见说河阳花满县。相邀更约疏狂伴。幸有小蛮开小燕。须少款。玉堂此去知非晚。"
        },
        {
            "标题": "何元静以诗索花次韵诗尾致剪花之约",
            "作者": "周紫芝",
            "内容": "城南有客身倦游，饭无脱粟衣无裘。短墙雨湿花木晚，穷巷草深篱落秋。\n心常自许玉川辈，人言恐是原宪流。千奴安得封君禄，偶有一花聊可目。\n綵椽作架恐未暇，春到听花飞上屋。衡门无酒客不知，寒谷少春花更迟。\n慇勤未足供一笑，惭愧烦君作好诗。谁遣春风吹急雨，枝头会见花无数。\n夜窗月白得暗香，晓枕风微战轻素。已办并州快剪刀，为剪长条送春去。\n君当酿酒买肥羔，莫倚匆匆陈草具。"
        },
        {
            "标题": "道由于潜将游西菩问之路人则云过之已远",
            "作者": "周紫芝",
            "内容": "人生如落花，随寓皆可喜。但恐兜罗绵，牵连入荆杞。\n我马今未羁，犹堪作幽事。道逢西菩山，欲问参寥子。\n举鞭信蹇驴，褰裳渡流水。隐约望三山，展转才十里。\n吴儿指似侬，但隔一山耳。涂穷殊可笑，兴尽亦复止。\n吾曹坐天阨，万事无不尔。小者今复然，大者斯已矣。"
        },
        {
            "标题": "过雨二首 其二",
            "作者": "周紫芝",
            "内容": "自落山边日，孤飞雨后云。树将风报客，天遣月争曛。\n诗苦穷堪忍，胡强老怕闻。残更随梦尽，长日与愁分。"
        },
        {
            "标题": "次韵艾主管约同居酬唱",
            "作者": "周紫芝",
            "内容": "老年无句上诗坛，晚向荆州始识韩。马历险艰知足健，树从黄落见根蟠。\n不妨论好同胶漆，已复书盟在肺肝。许我三冬共灯火，不须冲雨过苏端。"
        },
        {
            "标题": "九江赵倅新作环季亭",
            "作者": "周紫芝",
            "内容": "小携樽酒作清游，寻得方壶最上头。山在断霞明处碧，江从白鸟去边流。\n苦无健句争天巧，赖有新亭慰客愁。他日东南论胜地，未应只数庾公楼。"
        },
        {
            "标题": "雨中梅花犹有存者",
            "作者": "周紫芝",
            "内容": "江雨无情不管人，残梅有韵故相亲。闭门无事仍无客，花作羞娥酒当春。"
        },
        {
            "标题": "夜闻骤雨枕上二首 其二",
            "作者": "周紫芝",
            "内容": "山南未作小徘徊，坐想奔流万壑雷。三峡桥边风雨样，先将此谶入诗来。"
        },
        {
            "标题": "玉井桥",
            "作者": "周紫芝",
            "内容": "水满双鸳沼，花开玉井莲。亭浮幽渚外，人渡小桥边。\n白羽参差在，跳珠次第圆。风高与芬馥，露重借嫣妍。\n青板钓鱼老，朱栏听雨眠。时从客容与，宁借鹭联拳。\n何日回征棹，归来赋短篇。共邀池上月，同看水中天。"
        },
        {
            "标题": "五月二十四日晚雨忽晴浴罢独卧池亭云峰奇峭既夕方散",
            "作者": "周紫芝",
            "内容": "长虹截天雨初断，孤日翻光上银汉。忽从海底出三山，就中蓬莱正奇观。\n黄金涂阙射日光，白玉飞栏入天半。青童舞女各媻姗，手执云幢影凌乱。\n想得神清洞府君，应榜春皇侍香案。\n群飞白鹤徒尔为，化作苍狗何劳看。神仙出没不久长，碧落天宫岂容玩。\n荆王晓梦只须臾，神女乘鸾逐云散。人间幻化无不尔，空复欷歔一长叹。\n老人假寐忽举头，但见明星光有烂。"
        },
        {
            "标题": "章彦漙决狱五羊归登郁孤台得东坡石刻见遗报以小诗",
            "作者": "周紫芝",
            "内容": "一见苍碑眼自开，便疑身在郁孤台。可怜决狱章廷尉，不带将军薏苡来。"
        },
        {
            "标题": "督耨词",
            "作者": "周紫芝",
            "内容": "十里一候五里置，渡海梯山来万里。赐入长安卿相家，夜暖金猊香彻髓。\n琼香入骨作晓酲，斗帐烧烟隔秋水。青娥添火窗欲明，红锦薰衣人未起。\n梅花不用波律来，零藿何劳香传记。兰闺半掩春昼长，参差吹竹罗红妆。\n令君一去三日香，更遣小儿缝紫囊。夜来宾客满高堂，谁家有女嫁韩郎。"
        },
        {
            "标题": "黄文若携秦别驾侍儿像见过戏题二绝 其二",
            "作者": "周紫芝",
            "内容": "谢家林下小梅花，不着红蓝染绛纱。莫笑画师无国手，玉肌元不受铅华。"
        },
        {
            "标题": "黄文若携秦别驾侍儿像见过戏题二绝 其一",
            "作者": "周紫芝",
            "内容": "能事空传王右丞，句如徐庾转难名。明眸正似溪光样，自古无人画得成。"
        },
        {
            "标题": "月中与儿曹露坐二首 其一",
            "作者": "周紫芝",
            "内容": "葛巾藤杖竹方床，旋扫花阴坐晚凉。儿小但随翁看月，夜长谁念客思乡。"
        },
        {
            "标题": "次韵季共月夜见怀竹坡用子绍韵 其八",
            "作者": "周紫芝",
            "内容": "君房言语举世无，射策未许蒙帝都。巴人下里不足数，云韶九奏方纯如。"
        },
        {
            "标题": "越台曲",
            "作者": "周紫芝",
            "内容": "玉颜如花越王女，自小娇痴不歌舞。嫁作江南国主妃，日日思归泪如雨。\n江南江北梅子黄，潮头夜涨秦淮江。江边雨多地卑湿，旋筑高台匀晓妆。\n千艘命载越中土，喜见越人仍越语。人生脚踏乡土难，无复归心越中去。\n高台何易倾，曲池亦复平。越姬一去向千载，不见此台空有名。"
        },
        {
            "标题": "次韵季共月夜见怀竹坡用子绍韵 其七",
            "作者": "周紫芝",
            "内容": "铅刀不可切坚玉，敝筐岂能持大屋。强驱跛鳖当前锋，看公诗成如破竹。"
        },
        {
            "标题": "次韵季共月夜见怀竹坡用子绍韵 其十",
            "作者": "周紫芝",
            "内容": "老此安能为有无，曹会岂可当大都。弹丸脱手盘走珠，句然如此今谁如。"
        },
        {
            "标题": "次韵季共月夜见怀竹坡用子绍韵 其五",
            "作者": "周紫芝",
            "内容": "无方可试蓝田玉，空想云庵卧玉屋。赖有人间百尺楼，下临此地千寻竹。"
        },
        {
            "标题": "次韵季共月夜见怀竹坡用子绍韵 其十一",
            "作者": "周紫芝",
            "内容": "平世欲献初无玉，何尝生存梦华屋。苦遭田父亦与饮，不问主人时看竹。"
        },
        {
            "标题": "次韵季共月夜见怀竹坡用子绍韵 其四",
            "作者": "周紫芝",
            "内容": "此君那可一日无，桃花不复怨玄都。得公明月千斛珠，我羞鱼目真不如。"
        },
        {
            "标题": "次韵季共月夜见怀竹坡用子绍韵 其六",
            "作者": "周紫芝",
            "内容": "衰翁久已一故无，聊睇逸骥方过都。公是风流小摩诘，我为无用长侨如。"
        },
        {
            "标题": "中秋月下作",
            "作者": "周紫芝",
            "内容": "去年城南作中秋，江云遮月烂不收。幽人独对秋风立，姮娥似隔重云羞。\n更长忽听晓鼓急，梦去只有残灯留。今岁不知身在此，门枕长江风自起。\n樽中有酒坐有客，江面如天月如水。秋风满树凉叶飞，新欢欲尽还成悲。\n身其馀几事不偶，老之将至吾今衰。人生阅世自有数，万事反覆难预知。\n何当举酒一再拜，与月更作明年期。"
        },
        {
            "标题": "寒食夜月下作",
            "作者": "周紫芝",
            "内容": "一百五夜对明月，二十七种无蔬柈。莫嫌万点飞花恨，且结三人对影欢。\n流落忽成身老大，乱离谁不涕阑干。颠狂自笑那能寐，立尽春风午夜寒。"
        },
        {
            "标题": "次韵季共月夜见怀竹坡用子绍韵 其九",
            "作者": "周紫芝",
            "内容": "蕴石知公似荆玉，谁作玙璠荐王屋。白髯应笑虎头痴，青衫谩把鱼须竹。"
        },
        {
            "标题": "次韵季共月夜见怀竹坡用子绍韵 其十二",
            "作者": "周紫芝",
            "内容": "十事如意八九无，暮年犹喜见子都。那能从公得三绝，但可一身观六如。"
        },
        {
            "标题": "祁居之见过仆出未归明日作二诗为谢 其二",
            "作者": "周紫芝",
            "内容": "不见前贤畏后生，一闻君语为心倾。何时却约高轩过，重听门人说老成。"
        },
        {
            "标题": "越台夜雨",
            "作者": "周紫芝",
            "内容": "夜暗秦淮雨，灯昏越女祠。寒窗归梦短，秋枕客情知。\n凫雁初何定，鸡虫事亦卑。明朝江上去，重理钓鱼丝。"
        },
        {
            "标题": "祁居之见过仆出未归明日作二诗为谢 其一",
            "作者": "周紫芝",
            "内容": "家近平湖草树青，几年于此寄高情。有时亦为衰翁出，谁道庞公不入城。"
        },
        {
            "标题": "岁晚杂题四首 其四",
            "作者": "周紫芝",
            "内容": "老病时携客，斜阳更上楼。山寒犹有雪，湖晚最宜鸥。\n诗可书幽事，儿能伴薄游。人生每如此，吾意复何忧。"
        },
        {
            "标题": "寓舍杂题三首 其一",
            "作者": "周紫芝",
            "内容": "久作乘风去，重寻听雨眠。更无轻絮落，又见小荷圆。\n芍药何人种，茂葵一笑妍。乱离归未得，且复此经年。"
        },
        {
            "标题": "岁晚杂题四首 其三",
            "作者": "周紫芝",
            "内容": "倚杖千山里，穷年一水滨。有官羞隐吏，无句作诗人。\n雨送灯前梦，傩催腊后春。孤山林处士，笑我是比邻。"
        },
        {
            "标题": "岁晚杂题四首 其二",
            "作者": "周紫芝",
            "内容": "草色无人地，梅花近腊天。拟飞犹未雪，将尽欲新年。\n漫与空成恨，无求合信缘。平生为晚计，老去更茫然。"
        },
        {
            "标题": "岁晚杂题四首 其一",
            "作者": "周紫芝",
            "内容": "安稳三冬计，栖迟一舍宽。卷帘唯水近，倚杖得山看。\n老罢人谁数，天寒岁又阑。自无稽古力，未可怨儒冠。"
        },
        {
            "标题": "寓舍杂题三首 其二",
            "作者": "周紫芝",
            "内容": "老去书中得，心因病后衰。栖栖身是梦，种种鬓成丝。\n鸟自知时节，人犹说乱离。倚楼天万里，无地置吾锥。"
        },
        {
            "标题": "须江暮春杂题三首 其一",
            "作者": "周紫芝",
            "内容": "三月阴晴江上天，江花落尽水平川。红蚕老去桑垂椹，黄鸟飞来柳扑绵。\n千里心常悬梦里，十分春总在愁边。时时更谢苏司业，乞与杖头沽酒钱。"
        },
        {
            "标题": "须江暮春杂题三首 其三",
            "作者": "周紫芝",
            "内容": "淮上风埃满客衣，二年楼阁送斜晖。心如落絮随风去，春与残花作伴归。\n塞外夕烽悲鼓角，江边飞雨湿旌旗。只今便觅东皋路，巳失南山种豆期。"
        },
        {
            "标题": "寓舍杂题三首 其三",
            "作者": "周紫芝",
            "内容": "客路犹飘泊，江山未定居。卖刀安得犊，弹铗竟无鱼。\n一饱非难事，平生不愿馀。但能休旅枕，便可税征车。"
        },
        {
            "标题": "砖炉",
            "作者": "周紫芝",
            "内容": "秋风吹孤鸿，浩荡去乡国。心悲淮山秋，家近楚江侧。\n囊无狐白裘，奈此风雨夕。经营尺寸地，便可寄幽寂。\n砖炉规旧制，蒲团买新织。虽无琢兽红，可醉珠履客。\n会当与狸奴，曲肱分坐席。急雪度寒飙，夜窗鸣淅沥。\n诗成几醉梦，残缸耿虚壁。何必游八关，吾手自可炙。"
        },
        {
            "标题": "天申节湖上早归",
            "作者": "周紫芝",
            "内容": "昨夜雨如许，今朝云复开。鸟声呼日出，湖水上堤来。\n赞祝人天喜，锵鸣剑佩回。归途似明镜，影落翠鬟堆。"
        },
        {
            "标题": "早归",
            "作者": "周紫芝",
            "内容": "野日破朝雾，宿阴回暖风。人家村崦外，春梦竹舆中。\n天碧鹭斜起，水深桃卧红。山阴几岩壑，应接自无穷。"
        },
        {
            "标题": "北湖暮春十首 其二",
            "作者": "周紫芝",
            "内容": "北湖看雨两春馀，忘却渔村笠泽居。去岁莺花犹是主，今年须鬓不胜疏。"
        },
        {
            "标题": "四月五日早晴二首 其一",
            "作者": "周紫芝",
            "内容": "老病犹朝朔，华颠尚著冠。马头收雨去，湖面拍堤寒。\n鸟作乡关语，花如梦寐看。晚来还倚杖，看日下栏干。"
        },
        {
            "标题": "四月五日早晴二首 其二",
            "作者": "周紫芝",
            "内容": "忆作西来梦，犹堪细数程。随云千里到，看月五番生。\n上箔蚕宜暖，濒湖麦要晴。天应怜病守，有意在秋成。"
        },
        {
            "标题": "阮郎归",
            "作者": "周紫芝",
            "内容": "月棂疏影照婵娟。闲临小玉盘。枣花金钏出纤纤。棋声敲夜寒。\n\n飞雹冷，水精圆。夜深人未眠。笑催炉兽暖衾鸳。莫教银漏残。"
        },
        {
            "标题": "次韵道卿喜贼平",
            "作者": "周紫芝",
            "内容": "无人试请一长缨，贤似防胡万里城。共说庙堂初奏凯，似闻淮海已无兵。\n黄头父老农桑晚，白面将军剑佩荣。息马投戈知有日，黑山青犊已先平。"
        },
        {
            "标题": "次韵吕仁父教授题余秋浦诗卷 其二",
            "作者": "周紫芝",
            "内容": "汗漫谁从食蛤游，岁穷真似贾胡留。恨无摩诘丹青手，貌得潇湘两岸秋。"
        },
        {
            "标题": "和人摘茶",
            "作者": "周紫芝",
            "内容": "结庐闻似辋川家，更趁东风摘露芽。短梦唤回春正好，枯肠搜尽句方嘉。\n酪奴语陋真堪笑，瑞草名高岂复加。明岁莫教烟雨里，白蔷薇秀小岩花。"
        },
        {
            "标题": "不睡效张文潜",
            "作者": "周紫芝",
            "内容": "寒沙宿鹭水无声，湖月留人睡不成。便拟闭门寻好梦，更听鸲鹆转三更。"
        },
        {
            "标题": "次韵黄梦及见寄",
            "作者": "周紫芝",
            "内容": "长卿未老久倦游，家无斗酒不得州。平生拙甚屋背鸠，羊头可烂身不侯。\n言辄触讳恐转喉，怒逢醉尉常反眸。庙堂戛击方鸣球，老人行歌聊饭牛。\n我贫木奴欠千头，夜长昼短怀百忧。岩栖谷汲谁与俦，草木黄落空悲秋。\n饥鹰小呼即下韝，老顽不受良工锼。长年憔悴拟四愁，浮生无根同舞沤。\n更以外物为赘疣，黄侯皎皎清且修。怜我南冠如楚囚，落笔衮衮不肯休。\n人物眼前无此流，合持五线裨冕旒。姓名下覆黄金瓯，万里一秣看骅骝。\n去年操瑟不见收，闻君欲买吴江舟。明珠白璧惜暗投，千金价重苦未酬。\n感君尺鲤论绸缪，逝将好我那肯魗。微吟有句亦复搜，敢撼大树看蚍蜉。\n元龙气高百尺楼，此而未遇彼则不。人虽曰畸天乃侔，会当有驲旌林丘。\n钓丝未可归沧洲。"
        },
        {
            "标题": "昭君行",
            "作者": "周紫芝",
            "内容": "汉宫侍女知几千，争妍取宠俱可怜。谁知恩爱托画手，黄金买得昭阳眠。\n昭君自恃玉颜好，未信光阴镜中老。不知万里嫁胡儿，憔悴蛾眉葬秋草。\n忆得昭君初嫁时，含羞忍泪无人知。胡天漫漫沙漠远，空抱琵琶说别离。\n捐金得宠固可耻，委身胡酋不如死。世间妍丑何曾分，自古贤愚亦如此。"
        },
        {
            "标题": "次韵雷飞卿雪中掉小舟见过",
            "作者": "周紫芝",
            "内容": "别时江上草离离，相见寒枝欲放梅。目送征鸿天外去，梦惊烟棹雪中来。\n青云谁料未十里，白发政须同一杯。老日相逢能有几，春花欲动莫先回。"
        },
        {
            "标题": "鹧鸪天（李彦恢生日）",
            "作者": "周紫芝",
            "内容": "尊酒年年乐事多。古铜犹得几摩挲。他时人物君须记，玉笋班中李泰和。\n\n烦翠袖，把金荷。功名余事且高歌。新来学得长生诀，写就黄庭不换鹅。"
        },
        {
            "标题": "鹧鸪天（沈彦述生日）",
            "作者": "周紫芝",
            "内容": "名在休文季孟间。一时风味更萧然。琼林不逐春风老，安用丹砂巧驻颜。\n\n春入户，酒吹澜。小桃枝上锦阑斑。明年欲与君为寿，无路相从入道山。"
        },
        {
            "标题": "鹧鸪天（荆州都倅·生日）",
            "作者": "周紫芝",
            "内容": "读尽牙签玉轴书。不知门外有围蔬。借令未解銮坡去，也合雠书在石渠。\n\n微雨后，小寒初。满斟长寿碧琳腴。不须更问荆州路，便上追锋御府车。"
        },
        {
            "标题": "夜雨达旦枕上作",
            "作者": "周紫芝",
            "内容": "夜雨不复止，寒声晓仍酣。悬知变平陆，天水相溶涵。\n今年春雨多，既失麦与蚕。五种殊未入，此雨宁可堪。\n日者诸大将，幕府开潭潭。连营跨淮楚，仰食江以南。\n郡县脱兵火，百城无二三。何以供厞屦，坐贻有司惭。\n是事姑且置，我穷谁共谈。有茅两三椽，往往如漏篮。\n中夜屡起卧，吾寝安得甘。昼止方稍稍，暮作还毵毵。\n了无山鞠穷，何由禦烟岚。有躬不暇阅，忧心顾如惔。\n何当烦雨师，驱车反龙骖。一饱庶可期，寒饿少已谙。\n小人无远虑，口腹空馋贪。"
        },
        {
            "标题": "归陂北用斜川韵",
            "作者": "周紫芝",
            "内容": "薄游不尽兴，归卧当少休。曲水虽陈迹，斜川有新游。\n浩歌独长往，岂亦惭此流。侨寓三家村，飘如浮水鸥。\n屡争渔樵席，共守狐鼠邱。削迹屏冠服，索居谢朋俦。\n樽中有馀滴，子献复父酬。殷勤问稚子，汝复乐此不。\n稚子掉头笑，老夫豁深忧。但令常复尔，过是吾何求。"
        },
        {
            "标题": "酌明寂泉",
            "作者": "周紫芝",
            "内容": "脩途缭重冈，病足倦游历。山根得蒙泉，石盎贮深碧。\n亭虚绕朱栏，绿净明水色。老禅黄檗米，弃置久复忆。\n振策望青云，清泉裂崖壁。至今一掬甘，长饮山中客。\n金鼎候松风，苍龙破圆璧。醉腹浇彭亨，真味付泯默。\n何当谋挈瓶，徙倚终日夕。清甘不可嗽，猿鸟与同吃。\n洗我两月尘，烂煮南山石。"
        },
        {
            "标题": "河鲀之美唯西施乳得名旧矣而未有作诗者戏作此诗",
            "作者": "周紫芝",
            "内容": "吴王宫中半吴女，选入吴宫歌白苧。姑苏台上看西施，羞得红妆不歌舞。\n青丝笼髻云剪衣，玉垂双乳肤凝脂。香罗对画两鸂鶒，半约胸酥人未知。\n迩来红鱼新入馔，西施乳入诗翁眼。酽白还惊春雪温，细理不知燕玉软。\n坐中嘉名思昔人，未许八珍当禁脔。\n更将人乳作蒸豚，可笑此郎风味浅。不知柱下风流张相君，暮年饮乳不饮醇。\n帐中侍儿知有几，当时西子今未闻。白头自笑竹坡老，烹鲜谁饷杯中珍。\n江瑶敛袂敢争席，一尊伴我抛青春。"
        },
        {
            "标题": "正月二十八日雪晴睡起 其二",
            "作者": "周紫芝",
            "内容": "梅树花边日脚红，鸟偷微暖啭东风。寒窗唤起无人见，独倚栏杆看雪融。"
        },
        {
            "标题": "纸阁初成",
            "作者": "周紫芝",
            "内容": "小阁春温借隙光，风帘不挂最宜香。窗前睡鸭吹云缕，聊与幽人度日长。"
        },
        {
            "标题": "次韵德庄惠南城纸衾且示妙句",
            "作者": "周紫芝",
            "内容": "范公古遗直，富贵不自娱。平生一布衾，岁晚眠粗疏。\n至今镵新铭，尚得司马书。此老抱刚节，岂与公孙俱。\n乃知枯槁士，白单良复须。衰年忍风露，蹭蹬来东吴。\n感君借馀温，此意知何如。青毡寄幽梦，蕙帐羞吾庐。\n得此林下具，烂锦不愿馀。况乃粲佳句，薄袖翻明珠。\n恨我无苍珉，为君载龟趺。愿与冰雪姿，卧起同卷舒。\n荆土作翠被，此俑无乃愚。问言拥六尺，岂不贤一襦。"
        },
        {
            "标题": "雨中湖上晚归书所见三绝句 其二",
            "作者": "周紫芝",
            "内容": "谁家歌管载凉州，何处跳珠入柂楼。山雨忽随云渡岭，明眸还与水争愁。"
        },
        {
            "标题": "雨中湖上晚归书所见三绝句 其一",
            "作者": "周紫芝",
            "内容": "菰蒲风里棹歌迟，属玉双飞欲暮时。荷叶吹香送归客，片云催雨湿燕姬。"
        },
        {
            "标题": "种德亭",
            "作者": "周紫芝",
            "内容": "万缘宜作梦时看，只有情田种德难。但把胸中着梨枣，不愁庭下欠芝兰。\n倡条冶叶浑无赖，错节盘根颇耐寒。莫笑襄阳庞老子，全家长享鹿门安。"
        },
        {
            "标题": "醉落魄（重午日过石熙明，出侍儿鸳鸯）",
            "作者": "周紫芝",
            "内容": "薰风池阁。小红桥下荷花薄。沙平水浅山如削。水上鸳鸯，何处风吹落。\n\n今朝端午新梳掠。锦丝围腕花柔弱。人生只有尊前乐。前度刘郎，莫负重来约。"
        },
        {
            "标题": "苕霅舟中戏题",
            "作者": "周紫芝",
            "内容": "永日扁舟破浪迟，青蘋不动柳垂垂。满川安得飞来雨，看湿红裙雪藕丝。"
        },
        {
            "标题": "海昌舟中雨过晚凉二首 其一",
            "作者": "周紫芝",
            "内容": "白板艅艎铁裹头，吴歌声在藕花洲。故来急雨归何处，和月吹凉入柂楼。"
        },
        {
            "标题": "吴中舟行口号七首 其六",
            "作者": "周紫芝",
            "内容": "久陪三馆瀛洲客，屡拜苍龙宰府茶。更觅惠山烹雪乳，馀甘归与故人誇。"
        },
        {
            "标题": "海昌舟中雨过晚凉二首 其二",
            "作者": "周紫芝",
            "内容": "卧随鹤鹭入荷香，笑却蒲葵借晚凉。冻雨酿云遮薄日，小舟添水送归航。"
        },
        {
            "标题": "次卿与余终日坐竹间以何人有酒身无事谁家多竹门可款为韵余得上七字 其三",
            "作者": "周紫芝",
            "内容": "人言不如意，十事常八九。君看得意人，夺去亦难守。\n子云草玄文，覆瓿人不取。更喜渊明门，春风五杨柳。\n当年富贵士，泯默亦何有。乃知百世下，静者差得久。"
        },
        {
            "标题": "子绍许分双井茶未至",
            "作者": "周紫芝",
            "内容": "睡眼昏昏睡不开，可怜辜负小窗梅。须烦双井一杯雪，唤取竹坡春梦回。"
        },
        {
            "标题": "次卿与余终日坐竹间以何人有酒身无事谁家多竹门可款为韵余得上七字 其二",
            "作者": "周紫芝",
            "内容": "典午方中否，举世无贤人。高爵岂不佳，奇祸终相因。\n七子各见几，引身良及辰。至今白眼徒，往往多怒嗔。\n愚智不同调，孤高固难群。自信苟不疑，俗说空纷纷。"
        },
        {
            "标题": "次卿与余终日坐竹间以何人有酒身无事谁家多竹门可款为韵余得上七字 其六",
            "作者": "周紫芝",
            "内容": "子猷爱竹者，起卧与竹俱。未知有何好，不可一日无。\n我亦澹少欲，鸿毛视金珠。眇观霄壤间，无一可与娱。\n眷言此青士，平生有葭莩。可怜杜中舍，羽林观万夫。"
        },
        {
            "标题": "次卿与余终日坐竹间以何人有酒身无事谁家多竹门可款为韵余得上七字 其四",
            "作者": "周紫芝",
            "内容": "昔年嗜酒人，常恐不到口。卧瓮宁免贼，窥窦真若狗。\n幸兹身无事，家复有名酒。竹亦不待寻，清阴到窗牖。\n长啸风满襟，相劝杯在手。不知平生欢，重复有兹否。"
        },
        {
            "标题": "次卿与余终日坐竹间以何人有酒身无事谁家多竹门可款为韵余得上七字 其五",
            "作者": "周紫芝",
            "内容": "人命甚脆弱，百岁良逡巡。日月不可恃，齿发宁长新。\n但恐㰦欠间，二首仍六身。尘冠急须弹，荷佩便可纫。\n愿言同耦耕，永继沮溺尘。会看此水头，有人行问津。"
        },
        {
            "标题": "次卿与余终日坐竹间以何人有酒身无事谁家多竹门可款为韵余得上七字 其七",
            "作者": "周紫芝",
            "内容": "人生天宇间，动作均有寄。谁知林下人，亦复有幽事。\n短步舒微芳，长吟抽逸思。有梦烦青奴，无弦须绿绮。\n寒日忽满窗，香销人未起。慎勿唤客来，昏昏败人意。"
        },
        {
            "标题": "书祁居之家小阁",
            "作者": "周紫芝",
            "内容": "李渤筑长堤，三千五百尺。为我绝平湖，遂识柴桑宅。\n高人淡无营，小室自生白。倚壁横两床，并坐可四客。\n时闻苍蝇馆，不厌蜗牛馘。谁知湖尾山，抱负萦水石。\n繁阴庇芳姿，收拾在几席。天地本高明，胸次有宽窄。\n固应世外境，颇与俗眼隔。我欲为君留，雨意良霂霢。\n对眠分小窗，夜语要剧会。须臾携被来，更待风雨夕。"
        },
        {
            "标题": "陈公园梅极盛顷尝与客游观花下兵盗十年今复过之追念存殁怆然有感三绝 其三",
            "作者": "周紫芝",
            "内容": "溪上长眠双玉瓶，只今谁在复谁倾。花知何事遽如许，人亦看花太瘦生。"
        },
        {
            "标题": "和人题徐献可倅厅池莲二首 其二",
            "作者": "周紫芝",
            "内容": "西风吹雨绿杨湾，香满红妆一水间。不把监州比螃蟹，看花谁似两公闲。"
        },
        {
            "标题": "次韵黄子才冬至日醉卧王丞家梦还家如平时",
            "作者": "周紫芝",
            "内容": "黄郎本天才，骥足尚少屈。平生嗜烟霞，投老成痼疾。\n乞食方叩门，携幼未入室。何为作斯游，瘦马醉自兀。\n朝饥乃见驱，妙思何由逸。诵君思归吟，感我羁旅日。\n道涂颇风埃，岁月苦飘忽。尚须营一饱，不愁屈两膝。\n可怜蓬阁姿，未珥螭头笔。丞哉苦风流，威令宽且栗。\n悬知千里驹，肯为牢之出。胡为倚寒窗，清梦恍若失。\n但愁一线红，又过白驹隙。妇眉谁与画，旅发归亦栉。\n咿嘤儿女欢，馀事听造物。"
        },
        {
            "标题": "醉落魄/一斛珠 其四",
            "作者": "周紫芝",
            "内容": "云深海阔。天风吹上黄金阙。酒醒不记归时节。三十年来，往事无人说。"
        },
        {
            "标题": "次韵元相题到花亭",
            "作者": "周紫芝",
            "内容": "从他白发三千丈，莫管人生七十稀。满载月明歌一曲，到花亭里醉中归。"
        }
    ],
    "对话内容": [
        {
            "Dialogue": "{\n    角色名:高宗赵构 \n    动作:(微微颔首，目光炯炯)\n    讲话:周爱卿，朕今日召你来，正是因闻君才华横溢，文笔流丽，然则国事繁重，朕心忧虑，唯有如君等之贤良之士，方能助朕策马前行，修文治国，平定四方。请问，周爱卿以为国家之大计，宜从何处着手，方可长久安稳？\n}\n{\n    角色名:周紫芝 \n    动作:(低头沉思，神情凝重)\n    讲话:陛下所言极是，国之安危，关乎万民生计，愚以为，首先应当重视文治，修订法令，简化苛政，使百姓得以安居乐业。其次，需重视人才的选拔与培养，唯有德才兼备之士，方能为国效力，助陛下开创盛世。最后，军事虽为国之根本，但亦需与文治相辅相成，方能在内外有难之时，振奋士气，保卫疆土。请陛下明察。\n}"
        },
        {
            "Dialogue": "{\n    角色名:李之仪 \n    动作:(微笑，举杯致意)\n    讲话:周兄，今日与君共聚，实乃幸事。听闻君近日新作《竹坡诗话》，可否为我吟诵一二，愿一同品味其间意境，感受诗中情怀？\n}\n{\n    角色名:周紫芝 \n    动作:(微微一笑，端起酒杯)\n    讲话:李兄所言甚是，愚愿以此诗与君共赏。竹坡诗话中有云：“月照清溪水，风摇柳影斜”，此句正是写景抒情，月明如镜，清水潺潺，柳影摇曳，映照出万千情思。诸君若能细品此境，便可感受到那份淡淡的忧愁与清新之气。诗者，心之所向，情之所寄，愿与君共探诗中奥义，意境更为深远，情感更为真切。\n}"
        },
        {
            "Dialogue": "{\n    角色名:吕本中 \n    动作:(握笔，眉头微皱)\n    讲话:周兄，近日听闻君在兴国军之任职，如何？此地事务繁重，君可安然应对？是否有何忧虑，愿与我分享？\n}\n{\n    角色名:周紫芝 \n    动作:(摊开信纸，字迹潇洒)\n    讲话:吕兄所问，愚亦有所思。在兴国军任职，初始虽感繁忙，然细想其中却有不少机遇。然则，国家之局势波诡云谲，天灾人祸频仍，民众疾苦，愚心忧如焚。若非有贤良之士共助，独我一人，难以平复民心。故此，愚特致信于君，诚邀相聚，共叙旧情，亦可共商国事，方可一解心中之忧。\n}"
        },
        {
            "Dialogue": "{\n    角色名:邻居甲 \n    动作:(轻声交谈，神态亲切)\n    讲话:周紫芝先生，听闻您的儿子周畴才华横溢，学业有成，真乃家族之福。您对他的教导，定是极为用心，想必在教育子女上，您有何良策，愿分享以助他人？\n}\n{\n    角色名:周紫芝 \n    动作:(微微一笑，语气谦逊)\n    讲话:诸位邻居言重了，周畴虽有些许才华，然愚以为，教育子女，不在于才学之多，首应以德为先。古人云：“德才兼备”，唯有立身行道，方能成才。常教导他，要心存仁义，行事光明磊落，善待他人，方可在未来成就大器。愚当以此为念，若能以德为先，必能引导他走上正道，成为对国家有用之人。\n}"
        },
        {
            "Dialogue": "{\n    角色名:秦桧 \n    动作:(微微一笑，轻声询问)\n    讲话:周紫芝大人，近日在枢密院讨论军事战略，您可有何独到的见解，愿与我们分享，或许能助我等更好地应对眼下之局。\n}\n{\n    角色名:周紫芝 \n    动作:(清清嗓子，目光坚定)\n    讲话:秦大人所问，愚当竭所能而答。关于当前之军事局势，愚认为应首先关注边防之稳固，唯有严防外敌之侵扰，方能保卫国家之安宁。其次，需重视士兵之训练与士气之提升，若将士们能团结一致，勇猛精进，必能抵御外敌之侵。最后，依愚之见，强固民心，方能为国之长治久安，若能令百姓安居乐业，国之根基自稳，奏能立于不败之地。愿同仁共勉，合力共图安定之策。\n}"
        },
        {
            "Dialogue": "{\n    角色名:王相如 \n    动作:(微微颔首，眼含感动)\n    讲话:周紫芝兄，今日得君为我吟诵临别赠言，实乃无上之幸。此诗字字珠玑，意蕴深厚，着实令我感动。您以何为念，写下如此动人的篇章，愿与我分享其中情感？\n}\n{\n    角色名:周紫芝 \n    动作:(神情凝重，微微叹息)\n    讲话:王兄所问，愚心中自有千言万语。临别赠言，非但言辞之所寄，更是情感之流露。此诗中所言：“临别赠言如清风，愿君前行路更明”，乃是对友人未来的美好祝愿。惟愿王兄在前路上，若遇风雨，亦能心如明镜，敢于追梦。此诗虽短，却是愚心之所向，愿能以此表达我对友谊的珍惜与不舍，愿王兄能在他日风光再现，展翅高飞。\n}"
        },
        {
            "Dialogue": "{\n    角色名:苏轼 \n    动作:(轻轻翻信，眉头微皱)\n    讲话:周兄，久未见面，盼君近来安好。信中提及对诗词的感悟，愚甚感兴趣，然则在这纷扰的世道中，君可保持心境之宁静，专注于文艺之道，实属难得。可否详谈其中所思所感，愿共探其奥妙。\n}\n{\n    角色名:周紫芝 \n    动作:(提笔写信，神情专注)\n    讲话:苏兄，愚在庐山隐居，虽有世俗之扰然，心中自有一片宁静。诗词之道，乃是心灵之寄托，愚常以自然为师，寄情于山水之间，追求心灵之自由与灵动。唯愿以此信，分享我对诗意生活的理解，若能与君共勉，探讨诗词之美，愚当倍感荣幸。愿君常保文心，勿忘初衷，携手共寻心灵之安宁。\n}"
        },
        {
            "Dialogue": "{\n    角色名:邻居乙 \n    动作:(轻声交谈，神态亲切)\n    讲话:听闻周紫芝先生在文学与官场上均有卓越成就，实在令人钦佩。不知您是如何兼顾家庭与事业，定有许多经验，愿与我等分享？\n}\n{\n    角色名:周紫芝 \n    动作:(微微一笑，语气谦逊)\n    讲话:诸位邻居过奖，愚不过是随心而为，尽其所能。家庭与事业，皆需有序而行，愚常以德行为先，教导子女以良好的品德与学问为重。于官场上，愚则尽力而为，唯愿能为百姓谋福。若能兼顾，或许是因心中有爱与责任，愿意为家庭、为国家奉献一份力量。若能以此为楷模，愚当感到荣幸。\n}"
        },
        {
            "Dialogue": "{\n    角色名:张舜民 \n    动作:(轻声询问，目光期待)\n    讲话:周兄，今日在江畔吟诗，愿与君切磋，然则你所吟之《踏莎行·情似游丝》，意境深远，情感细腻，能否为我解析其中的情感，愿共探其奥义。\n}\n{\n    角色名:周紫芝 \n    动作:(微微一笑，语气温和)\n    讲话:张兄所言极是，此诗中“情似游丝”，正是写那种无形之情，轻柔而细腻，恰如微风拂柳，难以捕捉，惟愿以此表达对友谊与离别的思考。诗中更有“雁过斜阳”，旨在描绘那种孤独与思念，虽身处此地，心却随友人远行，感受那份离愁别绪。愿君细品，每一句皆是心中所感，皆为对情感的深刻探索，愿能与君共勉，携手追逐诗意人生。\n}"
        },
        {
            "Dialogue": "{\n    角色名:同僚甲 \n    动作:(认真思考，声音低沉)\n    讲话:周紫芝大人，近日在尚书省讨论修订官文，若有何新见解，愿倾听您之高论，或许能为我等所用，助国家治理之事。\n}\n{\n    角色名:周紫芝 \n    动作:(微微颔首，语气郑重)\n    讲话:诸位同僚所问，愚以为，修订官文应以简约明了为旨，冗长繁复之辞，非但难以令百姓理解，且易生误解，反而有损于政令之公信力。故而，愚提议在撰写之时，务必注重用词之准确，句式之简洁，以期令百姓易于领会，知晓朝廷之意图，方能实现良好的治国之道。愿与诸位共同努力，修订文书，简化文句，为百姓之福，方可长久安稳，国之根基自稳。\n}"
        }
    ]
}