{
    "基本信息": {
        "姓名": "陈献章",
        "性别": "男",
        "出生年份": "1428",
        "死亡年份": "1500",
        "享年": "73",
        "朝代": "明",
        "家庭区分": "未详"
    },
    "亲属关系": [],
    "其他关系": [
        "陈献章友的对象是罗伦",
        "陈献章友的对象是周瑛",
        "陈献章友的对象是伍云",
        "陈献章友的对象是庄昶",
        "陈献章友的对象是张元祯",
        "陈献章友的对象是萧子鹏",
        "陈献章友的对象是徐志文",
        "陈献章友的对象是龙瑄",
        "陈献章为吴与弼之门人",
        "陈献章门人为李承箕",
        "陈献章门人为湛若水",
        "陈献章为吴与弼之学生",
        "陈献章学生为李承箕",
        "陈献章学生为张诩",
        "陈献章学生为邹智",
        "陈献章学生为梁储",
        "陈献章学生为丁积",
        "陈献章学生为何廷矩",
        "陈献章学生为李承萁",
        "陈献章为李昴英所著书作序",
        "陈献章书序由聂豹所作",
        "陈献章书序由湛若水所作",
        "陈献章书序由湛若水所作",
        "陈献章弟子为俞溥",
        "陈献章其志业由梁储传承",
        "陈献章书跋由邹元标所作",
        "陈献章从游者为徐寿卿",
        "陈献章同学、同门的对象是谢复",
        "陈献章传记作者为耿定向",
        "陈献章为罗伦作传",
        "陈献章为伍云作祭文",
        "陈献章为伍云作祭文",
        "陈献章为伍云作祭文",
        "陈献章为朱英作祭文",
        "陈献章为朱英作祭文",
        "陈献章祭文由林俊所作",
        "陈献章祭文由张吉所作",
        "陈献章祭文由湛若水所作",
        "陈献章祭文由湛若水所作",
        "陈献章祭文由湛若水所作",
        "陈献章祭文由湛若水所作",
        "陈献章为丁积作庙碑记",
        "陈献章为李承箕作临别赠言(送别诗、序)",
        "陈献章为张诩作临别赠言(送别诗、序)",
        "陈献章临别得到罗伦所作赠言(送别诗、序)",
        "陈献章临别得到章懋所作赠言(送别诗、序)",
        "陈献章受到许璋拜访",
        "陈献章墓表由张诩所作",
        "陈献章墓表由湛若水所作",
        "陈献章为吴与弼作墓表",
        "陈献章为罗伦作墓表",
        "陈献章行状由张诩所作",
        "陈献章为伍云作行状",
        "陈献章为丁积作行状",
        "陈献章致书李东阳",
        "陈献章致书张诩",
        "陈献章致书罗伦",
        "陈献章致书罗伦",
        "陈献章致书张吉",
        "陈献章致书陈魁",
        "陈献章致书李庆",
        "陈献章致书伍云",
        "陈献章致书欧信",
        "陈献章致书邓廷瓒",
        "陈献章致书朱英",
        "陈献章致书庄昶",
        "陈献章致书刘大夏",
        "陈献章致书熊绣",
        "陈献章致书王相",
        "陈献章致书李士实",
        "陈献章致书吴仕伟",
        "陈献章致书何廷矩",
        "陈献章致书林光",
        "陈献章致书林雍",
        "陈献章致书金绅",
        "陈献章致书姜麟",
        "陈献章致书南大吉",
        "陈献章致书张诰",
        "陈献章致书陈真晟",
        "陈献章致书陈庸",
        "陈献章致书湛若水",
        "陈献章致书董旻",
        "陈献章致书赵新",
        "陈献章致书潘琴",
        "陈献章致书邓球",
        "陈献章致书胡瀛",
        "陈献章致书左辅",
        "陈献章致书张锳",
        "陈献章致书沈季文",
        "陈献章致书陈惟芝",
        "陈献章致书马贞",
        "陈献章致书金泽",
        "陈献章致书徐纮",
        "陈献章致书罗冕",
        "陈献章致书梁贞",
        "陈献章被致书由林俊",
        "陈献章被致书由林俊",
        "陈献章被致书由罗伦",
        "陈献章被致书由贺钦",
        "陈献章被致书由林光",
        "陈献章答李承箕书",
        "陈献章答彭谊书",
        "陈献章答张元祯书",
        "陈献章答周孟中书",
        "陈献章答陈濂书",
        "陈献章答苏葵书",
        "陈献章答林廷賛书",
        "陈献章答陈冕书",
        "陈献章收到林光的答书",
        "陈献章为伍云之建筑物题咏、记、命名",
        "陈献章学记（书院记）由湛若水所作",
        "陈献章为朱英所作诗文作序",
        "陈献章诗文序由郭维藩所作",
        "陈献章诗文序由湛若水所作",
        "陈献章祠记由林俊所作",
        "陈献章祠记由湛若水所作"
    ],
    "入仕信息": [
        {
            "入仕方式": "科举: 乡贡举人",
            "入仕年份": "1447",
            "入仕年龄": "20"
        },
        {
            "入仕方式": "荐举 (保任,保举)",
            "入仕年份": "1447",
            "入仕年龄": "20"
        }
    ],
    "别名信息": [
        {
            "别名": "公甫",
            "别名类型": "字"
        },
        {
            "别名": "文恭",
            "别名类型": "未详"
        },
        {
            "别名": "文恭",
            "别名类型": "谥号"
        },
        {
            "别名": "江门",
            "别名类型": "尊号"
        },
        {
            "别名": "活孟子",
            "别名类型": "别名、曾用名"
        },
        {
            "别名": "白沙先生",
            "别名类型": "室名、别号"
        },
        {
            "别名": "石翁",
            "别名类型": "未详"
        },
        {
            "别名": "石斋",
            "别名类型": "室名、别号"
        }
    ],
    "任职信息": [],
    "地理信息": [
        {
            "地名": "新会",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "新会",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "新会",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "新会",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "新会",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "新会",
            "地址类型": "籍贯(基本地址)",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "白沙语要",
            "著述年份": "1487",
            "著述角色": "撰著者"
        },
        {
            "著述名称": "白沙集",
            "著述年份": "1487",
            "著述角色": "未详"
        },
        {
            "著述名称": "白沙子全集:九卷,附录一卷",
            "著述年份": "1506",
            "著述角色": "未详"
        },
        {
            "著述名称": "白沙先生语录二卷",
            "著述年份": "未详",
            "著述角色": "撰著者"
        }
    ],
    "社会区分": [
        "书法家",
        "落第士人",
        "[为官者：文]",
        "画家",
        "拒绝出仕",
        "思想家"
    ],
    "机构情况": [],
    "经历事件信息": [],
    "财富情况": [],
    "个人简介": [
        "（1428—1500）明广东新会人，字公甫，号石斋，晚号石翁，居白沙里，学者称白沙先生。正统十二年，两赴礼部不第。从吴与弼讲理学，居半年而归。筑阳春台，读书静坐，数年不出户。入京至国子监，祭酒邢让惊为真儒复出。成化十九年授翰林检讨，乞终养归。其学以静为主，教学者端坐澄心，于静中养出端倪。兰溪姜麟称之为“活孟子”。又工书画，山居偶乏笔，束茅代之，遂自成一家，时呼为茅笔字。画多墨梅。有《白沙诗教解》、《白沙集》。 ► 陈献章的诗文(642篇)"
    ],
    "诗词文章内容": [
        {
            "标题": "对鹤 其二",
            "作者": "陈献章",
            "内容": "吾晚病兼贫，麻衣稳称身。朝来参两鹤，花底作三人。\n日出东南雨，莺啼宇宙春。三杯下衫袖，拂拭旧龙唇。"
        },
        {
            "标题": "次韵顾别驾留宿碧玉楼 其五",
            "作者": "陈献章",
            "内容": "勾引渔郎恐未然，桃花岩下笑人眠。白头我亦人间睡，不是桃源洞里天。"
        },
        {
            "标题": "读世卿荩卿挽五羊钟狂客卷次韵",
            "作者": "陈献章",
            "内容": "李家兄弟各才良，谁为酬知水鉴光。天地好人还自好，古今狂者岂皆狂。\n碧油帐绕青丝鞚，紫锦囊封白雪章。万里平江能送我，十年灯火梦淮阳。"
        },
        {
            "标题": "八月二十四日",
            "作者": "陈献章",
            "内容": "坐忘一室内，天地极劳攘。颠浪雷殷江，流云墨推障。\n高田水灭顶，别坞风翻舫。大块本无心，纵横小儿状。\n江门三两诗，饶舌天机上。"
        },
        {
            "标题": "寿月溪翁为顺德主簿张如玘",
            "作者": "陈献章",
            "内容": "花影摇溪水半篙，晚风送上钓鱼舠。乘流曳转波间线，击楫歌翻月下骚。\n元亮此生惟盏酒，瑶池何日更蟠桃。邻封主簿徵诗急，再拜江门致币劳。"
        },
        {
            "标题": "次韵兴化王太守诸公会饮顾通府宅见忆白沙联句",
            "作者": "陈献章",
            "内容": "兀兀腾腾且白沙，铁桥岁晚未移家。子规枕上无人唤，枳壳江边有酒赊。\n万物有成宁免坏，百年无喜复何嗟。渔翁欲语沧溟外，安得诸公共钓槎。"
        },
        {
            "标题": "白马庵联句 其二",
            "作者": "陈献章",
            "内容": "寒风吹角短，细雨打更长。天意留行李，灯花喜对床。\n衣冠真率会，尊俎太和汤。何限春消息，梅花不断香。"
        },
        {
            "标题": "白马庵联句 其一",
            "作者": "陈献章",
            "内容": "人生须此会，何处问阴晴。动荡乾坤气，调和鼎鼐羹。\n公来山阁雨，天共主人情。未了鹅湖兴，江城又杀更。"
        },
        {
            "标题": "周镐送白菊乞诗 其二",
            "作者": "陈献章",
            "内容": "微醉不须酩酊，半开莫待离披。安得季芳与语，相思欲寄一枝。"
        },
        {
            "标题": "神泉八景为饶鉴赋其四赠之 其三 茶山分香",
            "作者": "陈献章",
            "内容": "江门白藕花，我榻庐山顶。君若去茶山，茶香复谁领。"
        },
        {
            "标题": "周镐送白菊乞诗 其三",
            "作者": "陈献章",
            "内容": "白菊偏宜素发，青山只对苍颜。咽罢秋香满腹，风吹不到长安。"
        },
        {
            "标题": "周镐送白菊乞诗 其一",
            "作者": "陈献章",
            "内容": "陶令黄金绕舍，君家白玉满园。千古清风庐阜，几丛细雨江门。"
        },
        {
            "标题": "白雀群飞益高",
            "作者": "陈献章",
            "内容": "取势翩翩上，江空暮雨馀。情轻鸠并妇，声细雁呼奴。\n白雪洒孤嶂，青天开一图。安能随蚱蜢，跳踯在泥涂。"
        },
        {
            "标题": "题画 其三",
            "作者": "陈献章",
            "内容": "金陵城西趁市郎，负戴不厌江路长。百花桥头换美酒，归与渔父歌沧浪。"
        },
        {
            "标题": "寄题严州严先生祠壁",
            "作者": "陈献章",
            "内容": "既上桐江台，复弄桐江钓。不食桐江鱼，不怕严光笑。\n衣巾人笑侬，羊裘终未了。堂堂范公碑，千古称独妙。"
        },
        {
            "标题": "碧玉楼昼梦扶病出游村径甚适忽安福罗进士携彭秀才来访遂书以赠之",
            "作者": "陈献章",
            "内容": "春早春寒著莫人，黄鹂啭处暖初匀。狂心刚被风吹动，走遍南垞到北津。"
        },
        {
            "标题": "陈庸被盗张诩有诗唁之因次其韵",
            "作者": "陈献章",
            "内容": "三尺龙泉八尺身，书生胆气欲惊人。亦遣偷儿知我辈，还将直道是斯民。\n风连蜀魄东方晓，雨洗荼"
        },
        {
            "标题": "和景浮游山 其一",
            "作者": "陈献章",
            "内容": "树底樵歌鸟欲飞，涧边苔色上人衣。碧云洞杳春萝合，紫蕨山深旧路微。\n问我行藏今老大，伴人游走只童儿。采芳莫道无年少，领得浓香满袖归。"
        },
        {
            "标题": "赠邝载道之淮阳别驾前御史谪黄岩",
            "作者": "陈献章",
            "内容": "十年花县眼中人，别驾淮阳又几春。曾共乌台高十仞，郑郎今著白纶巾。"
        },
        {
            "标题": "赠刘别驾肃庵解官归永丰 其二",
            "作者": "陈献章",
            "内容": "一蓑归去钓秋江，花近渔舟水亦香。却笑此翁閒未惯，水中鸥影尚回翔。"
        },
        {
            "标题": "赠克修别驾迁梧州守来别白沙赠之 其一",
            "作者": "陈献章",
            "内容": "甲兵满一船，江门来访别。赠君欲何言，笑把梅花折。"
        },
        {
            "标题": "赠刘别驾肃庵解官归永丰 其三",
            "作者": "陈献章",
            "内容": "朱门谁道不如贫，笑把狂诗写赠人。日暮孤舟向何处，野花啼鸟故山春。"
        },
        {
            "标题": "赠克修别驾迁梧州守来别白沙赠之 其二",
            "作者": "陈献章",
            "内容": "少年恣行游，老病徒拘缀。送君今夜心，还到苍梧去。"
        },
        {
            "标题": "赠刘别驾肃庵解官归永丰 其一",
            "作者": "陈献章",
            "内容": "西来双棹不曾休，再过江边碧玉楼。共说西湖归去晚，客心应未死金牛。"
        },
        {
            "标题": "用顾别驾韵奉答熊侍御",
            "作者": "陈献章",
            "内容": "远之非有近非无，草色花香造化模。俄顷笑谈飞鸟过，丹青楼阁为公扶。\n烟霞旧隐移匡阜，水月新墩有鉴湖。若个江山可藏拙，幸来相赏莫相图。"
        },
        {
            "标题": "赠杨中顺德杨明府之子",
            "作者": "陈献章",
            "内容": "山下柴扉不浪开，杨生端为老夫来。欲报封君无一事，只将枉句赠生回。"
        },
        {
            "标题": "病疥用后山韵写怀 其三",
            "作者": "陈献章",
            "内容": "缺月生残夜，微风引洞箫。心閒发少白，人老病难消。\n出户行看月，移舟钓落潮。酒钱不拄杖，著处解奴腰。"
        },
        {
            "标题": "病疥用后山韵写怀 其二",
            "作者": "陈献章",
            "内容": "呻吟不尽痛，夕枕傍慈帏。安得身长健，朝朝见綵衣。\n无肤臀奄赤，乍肿臂疑肥。睡过西廊月，寒空淡不辉。"
        },
        {
            "标题": "病疥用后山韵写怀 其一",
            "作者": "陈献章",
            "内容": "痒极肌难忍，爬深血有棱。老亲令就枕，小婢问留灯。\n屋漏频推瓦，床摇屡束藤。同袍谁问疾，端愧玉台僧。"
        },
        {
            "标题": "病疥用后山韵写怀 其四",
            "作者": "陈献章",
            "内容": "病枕愁更永，笼灯对夜长。千年无鲍叔，一懒有柴桑。\n儿请栽瓜地，妻评作曲方。花时呼酒伴，酩酊出扶墙。"
        },
        {
            "标题": "一囊包宇宙到手问纲常所以东坡老嘐嘐薄武王",
            "作者": "陈献章",
            "内容": "不薄论交意，因书稍稍知。还将天下眼，照破老夫痴。"
        },
        {
            "标题": "病中写怀寄李九渊",
            "作者": "陈献章",
            "内容": "出门见斋颜，十日不一逢。以我腹中满，忆君头上风。\n头风尚可炙，腹满何由通。受气我亦薄，况乃疾病攻。\n五十去始衰，三四谢春冬。鬓颜忽已彫，血气少复充。\n客来索我书，颖秃不能供。茅君稍用事，入手称神工。\n以兹日衮衮，永负全生功。长揖谢茅君，安静以待终。"
        },
        {
            "标题": "病中写怀 其二",
            "作者": "陈献章",
            "内容": "总为功名欺白发，不将富贵薄秋云。虽然久病无官况，每拜名香祝圣君。\n九十萱亲谁待老，几茎竹主话空闻。定山何处无来耗，惹得江门梦寐勤。"
        },
        {
            "标题": "病中写怀 其一",
            "作者": "陈献章",
            "内容": "世间贤智皆青琐，海上田家只白云。多病一生长傍母，孤臣万死敢忘君。\n诸公莫要连章说，先帝曾将短疏闻。何处拥旌来劝驾，买羊沽酒惜殷勤。"
        },
        {
            "标题": "登陶公壮哉亭",
            "作者": "陈献章",
            "内容": "新亭开石窟，远势借昆崙。天地双眸迥，沧溟一口吞。\n公来席不暖，士死庙长存。忆昔干戈际，南征万马奔。"
        },
        {
            "标题": "送子长还玉台兼怀林缉熙张廷实 其三",
            "作者": "陈献章",
            "内容": "来时溟涬许同科，曾听圭峰踏月歌。今日君骑地官马，白云招手奈君何。"
        },
        {
            "标题": "送子长还玉台兼怀林缉熙张廷实 其二",
            "作者": "陈献章",
            "内容": "山肯留人月肯留，好山好水好人游。谁还望见罗浮影，疑杀平湖五字讴。"
        },
        {
            "标题": "送子长还玉台兼怀林缉熙张廷实 其一",
            "作者": "陈献章",
            "内容": "十里崖云古色黄，白龙高映玉台光。山僧莫信閒饶舌，那得神仙此处藏。"
        },
        {
            "标题": "玉台赠黎民瑞",
            "作者": "陈献章",
            "内容": "青天何处一登台，脚踏黄云万丈开。闻说程乡长官好，抱琴归去抱琴来。"
        },
        {
            "标题": "卜日修外海赤泥岭祖墓值雨",
            "作者": "陈献章",
            "内容": "冬雨坟头蒿已生，年年披草祭清明。晚风吹落携锄艇，又听"
        },
        {
            "标题": "九日木犀未开 其一",
            "作者": "陈献章",
            "内容": "野径香沉舞蝶稀，柴门树老著花迟。含章此日无穷意，只有阶前拄杖知。"
        },
        {
            "标题": "次韵林缉熙游罗浮四首 其四 登罗浮",
            "作者": "陈献章",
            "内容": "拔地决起瘦鹤躯，插天壁立东南隅。眼中非子不能到，海上何山可与俱。\n便从往种扶桑树，即将写入方舆图。群仙未用誇三岛，一览还应隘八区。"
        },
        {
            "标题": "九日木犀未开 其二",
            "作者": "陈献章",
            "内容": "菊来栗里何须酒，梅到孤山不欠诗。老去未甘诗酒废，木犀其那放花迟。"
        },
        {
            "标题": "赠胡地官次韵吴明府献臣 其一",
            "作者": "陈献章",
            "内容": "有一范仲淹，人将重名节。马上地曹郎，翩翩起吾粤。"
        },
        {
            "标题": "赠胡地官次韵吴明府献臣 其二",
            "作者": "陈献章",
            "内容": "引满花下杯，延缘坐中客。醉不大袖歌，孰云此门窄。"
        },
        {
            "标题": "次韵张廷实东所寄兴见寄 其三",
            "作者": "陈献章",
            "内容": "扳缘千尺采松花，服食为仙未到家。我得丹方欲传与，肯捐妻子入烟霞。"
        },
        {
            "标题": "次韵景云苍梧往复 其三",
            "作者": "陈献章",
            "内容": "天地安排蓑笠，江湖放浪渔船。或者天随是我，斜风细雨前川。"
        },
        {
            "标题": "茶园曲寄治香匮袁晖",
            "作者": "陈献章",
            "内容": "峡东湾湾一水长，商船无日不苏杭。千村万落无穷树，尽是袁郎匮里香。"
        },
        {
            "标题": "赠茶园何视履翁",
            "作者": "陈献章",
            "内容": "读易溪边日已斜，晚风吹落钓鱼槎。江门水月真无限，也照先生帽顶花。"
        },
        {
            "标题": "插花",
            "作者": "陈献章",
            "内容": "岩前上马兴难拿，卯酒三钟帽半斜。两鬓馨香齐插了，赛兰花间木犀花。"
        },
        {
            "标题": "容彦礼率诸弟同在馆下彦昭彦礼彦贞相继而逝彦潜今又卒感而有作",
            "作者": "陈献章",
            "内容": "水光山色两依然，不见当年载酒船。老我交游疏后进，君家兄弟散朝烟。\n两峰脚迹今安在，彦礼碑诗久未镌。莫道江门空识我，千秋遗话及玑璿。"
        },
        {
            "标题": "读秫坡集四首 其四",
            "作者": "陈献章",
            "内容": "尘外亭南我旧居，自从丱角慕相如。他年倘有东阿眚，敬为先生特笔书。"
        },
        {
            "标题": "题宋丞相陈俊卿画像",
            "作者": "陈献章",
            "内容": "御史铁为肝，张秦挂舌端。至今湖峤月，犹作太师看。"
        },
        {
            "标题": "读陈庸诗稿",
            "作者": "陈献章",
            "内容": "天上霓裳久寂寥，人间何处不诗瓢。寄言雪月风花好，都在骚人仔细描。"
        },
        {
            "标题": "偶阅岳季方题商山四皓图次韵 其四",
            "作者": "陈献章",
            "内容": "定惠安刘理不难，紫芝歌已动长安。试将脚色从头看，高祖如何敢溺冠。"
        },
        {
            "标题": "次韵缉熙河源道中闻林琰凶问林琰即秉之",
            "作者": "陈献章",
            "内容": "大块无心任去来，先生何事独兴哀。生前只对一樽酒，死后须埋几尺灰。\n处处花开狂雨损，年年春被杜鹃催。白头襟抱胡为尔，得放开时且放开。"
        },
        {
            "标题": "家兄携秉常看山予病不能往",
            "作者": "陈献章",
            "内容": "行色千崖里，风光三月中。山家愁酒少，造物爱诗工。\n好鸟簧为韵，新花锦作丛。吾能骑瘦马，不惜远追从。"
        },
        {
            "标题": "梁惟正邓德昌往来白沙途中遇盗惟正以舟泊浅奔于岸避之德昌抱书立船头盗不加害戏赠以诗",
            "作者": "陈献章",
            "内容": "道逢恶少年，打破两生敬。试问邓德昌，何如梁惟正。"
        },
        {
            "标题": "春怀次韵陆放翁",
            "作者": "陈献章",
            "内容": "江发溶溶绿，山开面面青。春风何气力，吹动綵云亭。\n时物归春雨，交游散晓星。十年江海梦，谁道不曾醒。"
        },
        {
            "标题": "界江八景 其二 驿馆槐阴",
            "作者": "陈献章",
            "内容": "槐阴覆庭日早午，小吏夜出迎当路。长江阅尽往来人，淦水西边此槐树。"
        },
        {
            "标题": "春日写怀 其二",
            "作者": "陈献章",
            "内容": "一觞复一曲，不觉夕阳残。好景我只醉，春风人未閒。\n青红今满路，风日未登山。何如海中鸟，鼓翅蓬莱间。"
        },
        {
            "标题": "春日写怀 其一",
            "作者": "陈献章",
            "内容": "水际寻芳去，花枝隔水新。可怜今日望，不是向来人。\n紫袖垂垂下，黄鹂树树春。东风天外至，南岳梦中身。"
        },
        {
            "标题": "次韵送海北使阮刊",
            "作者": "陈献章",
            "内容": "春日溪边送阮郎，桃花半落溪水香。相逢休问来时路，大舶不知何处洋。"
        },
        {
            "标题": "春阴偶作寄定山",
            "作者": "陈献章",
            "内容": "浩浩川流疾，冥冥岭树阴。共怜春错莫，更觉老侵寻。\n宿雨衰花气，朝阳绝鸟吟。谁能尽天道，俛仰此怀深。"
        },
        {
            "标题": "春中杂兴 其一",
            "作者": "陈献章",
            "内容": "春寒著莫絮袍轻，游走何山更乞晴。夜梦髯翁作人拜，安知不是白龙精。"
        },
        {
            "标题": "春中杂兴 其三",
            "作者": "陈献章",
            "内容": "香烟袅入袖中蛇，读易山斋日未斜。领取乾坤分付意，扶留生耳木犀花。"
        },
        {
            "标题": "春中杂兴 其二",
            "作者": "陈献章",
            "内容": "小雨如丝落晚风，东君无计驻残红。野人不是伤春客，春在野人杯酒中。"
        },
        {
            "标题": "春中 其三",
            "作者": "陈献章",
            "内容": "龙溪不赏去年花，今岁春光喜在家。多谢花神怜旧识，尽情开向白牛车。"
        },
        {
            "标题": "春中 其一",
            "作者": "陈献章",
            "内容": "时光堪喜亦堪悲，岁岁春随斗炳移。送老一条邛竹杖，夜挑明月上台矶。"
        },
        {
            "标题": "春中 其二",
            "作者": "陈献章",
            "内容": "北风吹我早裘轻，不借肩舆一日晴。九十日春都不见，跏趺榻上看云生。"
        },
        {
            "标题": "赛兰花开 其三",
            "作者": "陈献章",
            "内容": "微风巾袂细氤氲，楚畹丛中别有春。啜茗亦嫌风景杀，明朝载酒是何人。"
        },
        {
            "标题": "何宇新赴南京，来白沙告别云：此行且复见定山，时秋已尽矣，以诗送之 其二",
            "作者": "陈献章",
            "内容": "浦口柴扉几日开，江门烟艇暮秋回。交情亦似长江水，南北年年送往来。"
        },
        {
            "标题": "界江八景 其五 界江霁月",
            "作者": "陈献章",
            "内容": "玉宇蟾辉秋展鉴，界江水色夜磨铜。乾坤好景谁无分，只问灵台得属公。"
        },
        {
            "标题": "何宇新赴南京，来白沙告别云：此行且复见定山，时秋已尽矣，以诗送之 其一",
            "作者": "陈献章",
            "内容": "孝子已为人所称，世间留者乃何情。故乡莫作多时别，阿母坟头草又生。"
        },
        {
            "标题": "民泽祖樵林居士搆堂于上游庄民泽乞题",
            "作者": "陈献章",
            "内容": "入云堂搆昔人开，兰桂香风次第来。黄云山高几千丈，后山前日寄声回。"
        },
        {
            "标题": "楚云台观民泽所栽菊寄民泽用作九日韵时民泽还五羊未返",
            "作者": "陈献章",
            "内容": "当轩玉朵孤，植竹翠茎扶。香细风初动，神清俗本无。\n寒深溪井涸，月出山瓢疏。何处异乡客，永怀歌茱萸。"
        },
        {
            "标题": "寄题小圆冈书屋和民泽韵",
            "作者": "陈献章",
            "内容": "四野云飞尽，圆冈一室清。至虚元受道，真隐或逃名。\n有疏微言塞，无为大业成。一声闻绝唱，五岳看全轻。"
        },
        {
            "标题": "再用韵与湛民泽",
            "作者": "陈献章",
            "内容": "日斜刘九放船回，层起江门水底台。浩浩碧波山锁断，潮打厓门两扇开。"
        },
        {
            "标题": "沈石田作玉台图题诗其上见寄次韵以复",
            "作者": "陈献章",
            "内容": "到眼丹青忽自惊，玉台形我我何形。石田虽有千金贶，老子都疑一世名。"
        },
        {
            "标题": "寄刘东山方伯用送缉熙韵",
            "作者": "陈献章",
            "内容": "高山流水好钟期，不是西崖那得知。旧雨僧斋劳枉驾，秋风薇省近传诗。\n堂堂白日青天见，昧昧苍生赤子思。神爽屡交终是梦，几时携手笑支离。"
        },
        {
            "标题": "岁晚江上追次王半山韵",
            "作者": "陈献章",
            "内容": "山寒烟错寞，江晓日荒凉。水际风巾动，梅边蜡屐香。\n低头挈小榼，拍手笑轻航。何但供游走，而须此日光。"
        },
        {
            "标题": "临安守钟美宣同姓将赴任过白沙言别出示庄定山所赠诗次韵 其二",
            "作者": "陈献章",
            "内容": "夜半海风来最高，江亭卷我三重茆。一林月色晓还在，四壁波光寒欲交。\n皂盖忽闻催驿骑，绿杨长系钓鱼舠。也知穷达关天命，谁把行藏管鬓毛。"
        },
        {
            "标题": "访山家次韵 其二",
            "作者": "陈献章",
            "内容": "清泉煮蕨爱山家，夜饮西岩望月斜。涧底白云留不住，半随红雨落天涯。"
        },
        {
            "标题": "偶阅岳季方题商山四皓图次韵 其二",
            "作者": "陈献章",
            "内容": "水墨谁将画此图，山人搔首看卢胡。花水诸峰流落尽，白云犹为隐屠苏。"
        },
        {
            "标题": "次韵定山先生种树 其一",
            "作者": "陈献章",
            "内容": "东崦芳菲已碧桃，更移红杏占西坳。每逢好雨扶筇看，不要先生抱瓮浇。\n与一野僧吟憩石，无诸俗事坐持醪。不将物我来分别，观化于今是几遭。"
        },
        {
            "标题": "次韵定山先生种树 其二",
            "作者": "陈献章",
            "内容": "桥下泉流十丈洼，桥头草屋万株花。关关终日鸟鸣树，岁岁春风人在家。\n何处三杯歌浦口，夜来一梦在天涯。尊前不见沧溟阔，浩浩还君一笑誇。"
        },
        {
            "标题": "次韵谢天锡登三层顶望昆崙池作 其二",
            "作者": "陈献章",
            "内容": "手拍昆崙歌泬寥，虹桥月下拜相邀。回头笑向玄真子，才到葵山怕路遥。"
        },
        {
            "标题": "再次韵答子长",
            "作者": "陈献章",
            "内容": "怀极开怀是恼怀，捉君手拍到天崖。杖桃南极星随去，人到西山凤不来。\n久坐或闻仙驭过，登高时见洞门开。谁知山石书题遍，笑倩何人为总裁。"
        },
        {
            "标题": "次韵定山先生种树 其三",
            "作者": "陈献章",
            "内容": "花时风日美新晴，北沜南垞迤逦行。春色酣酣薰我醉，年光衮衮叹人生。\n竹林背水题将遍，石笋穿沙坐欲平。客问定山何所有，满山红紫数声莺。"
        },
        {
            "标题": "次韵谢天锡登三层顶望昆崙池作 其一",
            "作者": "陈献章",
            "内容": "两眼高凭何处空，白龙犹在有无中。旁观莫道昆崙小，气盖东南万万峰。"
        },
        {
            "标题": "次韵陈冷庵佥宪见寄 其三",
            "作者": "陈献章",
            "内容": "五十四年居海滨，偷将水月洗心尘。今朝偶得西江使，溟海犹堪把赠人。"
        },
        {
            "标题": "次韵王叔毅弘行人见寄 其二",
            "作者": "陈献章",
            "内容": "高楼何处可逃名，说著衡山便有情。不住三年思乃舅，可无一字寄金陵。\n麻衣岂是无高论，若水还应作贵卿。他日五峰供我粥，不知谁是老门生。"
        },
        {
            "标题": "次韵王叔毅弘行人见寄 其一",
            "作者": "陈献章",
            "内容": "驻屐花边听鸟音，青山何处想登临。肩头伊尹方能任，脚板鸱夷未了心。\n历历更宜观往古，炎炎何敢羡于今。相逢杯酒喜共醉，相忆诗情还自深。"
        },
        {
            "标题": "次韵陈冷庵佥宪见寄 其二",
            "作者": "陈献章",
            "内容": "乾坤画笔久荒芜，谁作临江五老图。闻道远师将结社，华巅犹得照鄱湖。"
        },
        {
            "标题": "次韵陈冷庵佥宪见寄 其一",
            "作者": "陈献章",
            "内容": "击壤声中酒国春，海风吹老石边身。桃花几树衡门下，我是唐虞一辈民。"
        },
        {
            "标题": "次韵顾通府拟归索和章 其一",
            "作者": "陈献章",
            "内容": "山居还有事权无，童子朝朝告水符。我得此生真得矣，公知人懒不知乎。\n一春花鸟篇章废，万里云霄羽翼孤。惟有白龙池上月，夜深来伴老樵夫。"
        },
        {
            "标题": "次韵顾通府拟归索和章 其二",
            "作者": "陈献章",
            "内容": "眼中鱼鸟异飞沉，天损真谁不受侵。别驾何须称我病，诸公那肯借人深。\n三年入报天官政，再命来腰刺史金。何许幔亭君欲去，虹桥跨月几千寻。"
        },
        {
            "标题": "读张进士挽丁明府彦诚诗次韵",
            "作者": "陈献章",
            "内容": "六年官守毙诸难，七月孤儿护一棺。作县禾逢真事会，济人初试小还丹。\n思张公道多违俗，入叙年劳不转官。今日桐乡须爱我，还公俎豆黄云间。"
        },
        {
            "标题": "次韵李子长至白沙",
            "作者": "陈献章",
            "内容": "山转黄云信脚行，西风吹袂五铢轻。胜游自喜多閒日，衰病还堪逐后生。\n白发我因何事笑，黄河人见几回清。看君合伴庐冈睡，不独能诗一技成。"
        },
        {
            "标题": "次韵秋兴感事录寄东所 其二",
            "作者": "陈献章",
            "内容": "秋露落芙蓉，河山日不同。物情诗卷里，天道雨声中。\n朝出马愁坂，暮行船逆风。欲投云谷隐，鞭鹤上层空。"
        },
        {
            "标题": "次韵秋兴感事录寄东所 其三",
            "作者": "陈献章",
            "内容": "昆崙一池水，色与银河同。问子为谁氏，从师向此中。\n短檠非世业，破笠是家风。回首唐虞际，浮云点太空。"
        },
        {
            "标题": "次韵秋兴感事录寄东所 其四",
            "作者": "陈献章",
            "内容": "首阳非立异，柳下不妨同。岁月黑甜外，乾坤软饱中。\n腐儒甘粝食，烈士死长风。今古谁能计，贤愚并一空。"
        },
        {
            "标题": "次韵景云苍梧往复 其二",
            "作者": "陈献章",
            "内容": "云木幽疑绝境，江流东见通津。苍梧远寻仙侣，端溪颇恨人情。"
        },
        {
            "标题": "次韵景云苍梧往复 其一",
            "作者": "陈献章",
            "内容": "朝辞白土低岸，晚泊和尚高冈。樵唱云边细路，渔家石角轻航。"
        },
        {
            "标题": "半江十咏为谢德明赋 其五",
            "作者": "陈献章",
            "内容": "水到江心五百弓，白鸥双起雁孤冲。竹篙点碎菰蒲月，如此风光我共公。"
        },
        {
            "标题": "次韵张廷实东所寄兴见寄 其五",
            "作者": "陈献章",
            "内容": "放倒琼林半醉间，半留醒处著江山。病来只有冠裳在，不带朱门一事还。"
        },
        {
            "标题": "次韵张廷实东所寄兴见寄 其四",
            "作者": "陈献章",
            "内容": "路自飞云过阆壶，仙人迓我久趑趄。相期汗漫归何处，独占烟波理钓鱼。"
        },
        {
            "标题": "次韵张廷实东所寄兴见寄 其二",
            "作者": "陈献章",
            "内容": "明月清风放两头，一筇挑到古尼丘。而今老去无筋力，独坐江槎看水流。"
        },
        {
            "标题": "西良容君携孙来访",
            "作者": "陈献章",
            "内容": "不见夫君心绪乱，忽过茅宇鬓毛斑。稚孙看弄窗前笔，鲂子忘归月下湾。\n衰病欲寻西华枕，旧游半落北邙山。洛阳诗酒耆英社，分付江门主客间。"
        },
        {
            "标题": "张地曹寄林县博用韵答之 其一",
            "作者": "陈献章",
            "内容": "无心云自在，得意鸟同歌。白骨可人醉，苍生如命何。\n渔樵真有道，烟水别传蓑。想见沧溟外，东南月更多。"
        },
        {
            "标题": "次韵张廷实东所寄兴见寄 其一",
            "作者": "陈献章",
            "内容": "天边暝色将秋至，海上长风送月来。何处无人识东所，夜分楼上了馀杯。"
        },
        {
            "标题": "次韵张廷实东所寄兴见寄 其六",
            "作者": "陈献章",
            "内容": "不求老马在长途，谁道长安一马无。伯乐未来忧蓟北，凭君传语到平湖。"
        },
        {
            "标题": "次韵张廷实东所寄兴见寄 其十",
            "作者": "陈献章",
            "内容": "门下诸生无一个，山童撤却皋皮坐。与侬七尺青团蒲，今年换与张东所。"
        },
        {
            "标题": "次韵张廷实东所寄兴见寄 其八",
            "作者": "陈献章",
            "内容": "西风吹老木兰花，水阁氛氲带晚霞。溪上行人不相识，隔船对语问谁家。"
        },
        {
            "标题": "次韵张廷实东所寄兴见寄 其九",
            "作者": "陈献章",
            "内容": "海上峰峦今属谁，携来四百布囊垂。或嫌珠佩多遗恨，化作长髯未可知。"
        },
        {
            "标题": "次韵张东所元旦见寄",
            "作者": "陈献章",
            "内容": "未到朱陵古洞门，一封先荷沈公恩。睡穷残腊还忧病，吟倚东风欲断魂。\n紫盖不知谁是主，青天无尽鸟空鶱。山人只合山中老，一岁桃花种一根。"
        },
        {
            "标题": "次韵张廷实东所寄兴见寄 其七",
            "作者": "陈献章",
            "内容": "邯郸枕上看三台，谁撼藜床唤老来。幽事不应全废却，夜来风吼涧中雷。"
        },
        {
            "标题": "木犀花下待陈秉常",
            "作者": "陈献章",
            "内容": "常疑楚客餐秋菊，不信唐人醉牡丹。何处木犀香可爱，须君曾到玉台山。"
        },
        {
            "标题": "次庄定山清江杂兴韵",
            "作者": "陈献章",
            "内容": "家学华山一觉眠，图书亦在枕头边。傍花随柳我寻句，剩水残山天赐年。\n竹径旁通沽酒市，桃花乱点钓鱼船。平生我爱孙思邈，自古高人方又圆。"
        },
        {
            "标题": "村步杂书所见 其二",
            "作者": "陈献章",
            "内容": "公饭何曾接，衣冠不作人。斋中有名酒，分尔一杯春。"
        },
        {
            "标题": "村步杂书所见 其六",
            "作者": "陈献章",
            "内容": "日照南浦口，初喧江市人。小奴性嗜酒，出饮畏吾嗔。"
        },
        {
            "标题": "村步杂书所见 其五",
            "作者": "陈献章",
            "内容": "趁罢江门市，商船夺港归。溪山愁引望，城郭更须知。"
        },
        {
            "标题": "村步杂书所见 其三",
            "作者": "陈献章",
            "内容": "晚食南山稻，堂堂愧野人。平生无可说，一个白头亲。"
        },
        {
            "标题": "村步杂书所见 其四",
            "作者": "陈献章",
            "内容": "村笛轰牛背，山花结帽头。骑牛胜骑马，曲坂没郎愁。"
        },
        {
            "标题": "村步杂书所见 其一",
            "作者": "陈献章",
            "内容": "疏花明委巷，细雨得今晨。点缀非无意，红芳不是春。"
        },
        {
            "标题": "制布裘成偶题寄黎雪青",
            "作者": "陈献章",
            "内容": "海布剪黄云，岭绵庄白雪。制为道人衣，方直无周折。\n吾老不出门，躬耕慕冀缺。黄昏披此裘，坐望梅村月。\n美人遗我酒，小酌三杯烈。半酣发浩歌，声光真朗彻。\n是身如虚空，乐矣生灭灭。"
        },
        {
            "标题": "梅花 其六",
            "作者": "陈献章",
            "内容": "桃李安能踵后尘，玉妃全是耐寒人。瘦筇拄破梅村月，要看南枝出格新。"
        },
        {
            "标题": "读西涯李学士撰赵员外沧江别墅记",
            "作者": "陈献章",
            "内容": "江空秋月清，月出秋江明。水月自相得，乾坤谁与争。\n作亭赵员外，属记李先生。何时理烟艇，载酒下南京。"
        },
        {
            "标题": "乡贤咏七首 其一 马持国",
            "作者": "陈献章",
            "内容": "平生十数策，决定要经纶。不惜魏公幕，知心是直臣。"
        },
        {
            "标题": "茂卿评事惠扇答之",
            "作者": "陈献章",
            "内容": "远望不见大厓山，君家兄弟果皆难。不知风动今多少，也到先生掌握间。"
        },
        {
            "标题": "答惠州郑别驾惠葛布",
            "作者": "陈献章",
            "内容": "惠我一疋葛，缝衣笑不奢。赋诗酬别驾，爱酒典邻家。\n独酌秋风里，浩歌山月斜。醉魂不觉远，卧探惠阳花。"
        },
        {
            "标题": "代简旧友克明梁先生",
            "作者": "陈献章",
            "内容": "琼山绿水旧游行，沧海归来语后生。几醉几醒醒后醉，世间何事合留情。"
        },
        {
            "标题": "代简答林蒙庵先生",
            "作者": "陈献章",
            "内容": "空山岁晚未逢君，天许穷交只白云。贤圣中庸非我梦，东南风月可谁分。\n浪求去马真堪笑，欲报来鸿未有因。千古遗篇都剩语，晚生何敢复云云。"
        },
        {
            "标题": "代简答府尊林先生庆老母生日",
            "作者": "陈献章",
            "内容": "有母年龄暮，逢辰喜惧深。多仪安敢却，揣分故难任。\n锦段拈香拜，仙醅洗"
        },
        {
            "标题": "代简答林蒙庵用前韵",
            "作者": "陈献章",
            "内容": "忽忽浮生又一年，图书老矣待谁传。人非为己终无得，我与先生似有缘。\n六十恳辞兵部禄，寻常亦欠酒家钱。武夷九曲君应到，争向区区问学仙。"
        },
        {
            "标题": "社西村 其五",
            "作者": "陈献章",
            "内容": "社西逢酒伴，埭北有花枝。讵识愚公意，聊同牧竖嬉。\n围棋松崦久，度马板桥迟。袖有葳蕤草，还家不告饥。"
        },
        {
            "标题": "代简荅伍郡主为莆田林侍御求草书",
            "作者": "陈献章",
            "内容": "闭门一病九十日，小草大草生荒芜。山癯须爱老狂客，府主正逢贤大夫。\n药裹君臣何处有，墨池风雨坐来无。秃管已驰林侍御，如今雪茧不还莆。"
        },
        {
            "标题": "弹子矶候默斋不至",
            "作者": "陈献章",
            "内容": "军人打鼓泊官船，黑雾濛濛水下滩。隔岸相呼不相见，竹笼牵火上桅竿。"
        },
        {
            "标题": "悼陈冕 其一",
            "作者": "陈献章",
            "内容": "不饮亦狂饮亦狂，醒中说梦醉中忘。乾坤早暮蜉蝣化，不是芙蓉不耐霜。"
        },
        {
            "标题": "悼陈冕 其三",
            "作者": "陈献章",
            "内容": "风入梅花递少香，月临江阁有微霜。去年此地客剧饮，此夜今年人悼亡。"
        },
        {
            "标题": "悼陈冕 其二",
            "作者": "陈献章",
            "内容": "东方欲白星渐稀，一场春梦晓钟时。伯道有子常事耳，刘蕡登科人不知。"
        },
        {
            "标题": "悼周镐 其一",
            "作者": "陈献章",
            "内容": "一封长夏寄京书，不遣归来待拜除。谁与行人报消息，高堂今日要人扶。"
        },
        {
            "标题": "悼周镐 其四",
            "作者": "陈献章",
            "内容": "嗜好平生法帖诗，偶逢方士问刀圭。何人摆脱浮生事，得似周郎易箦时。"
        },
        {
            "标题": "悼周镐 其三",
            "作者": "陈献章",
            "内容": "叔子还家定买碑，墓旁将刻老夫诗。诗中不借閒言语，只写人间母子悲。"
        },
        {
            "标题": "将如东莞闻途中盗发不果",
            "作者": "陈献章",
            "内容": "扁舟东过扶胥口，一日二日之便风。何故三旬不成往，仰船冈下贼旗红。"
        },
        {
            "标题": "悼周镐 其二",
            "作者": "陈献章",
            "内容": "一双玉树出东溟，岂意先随晓露倾。三十六年惟一女，老夫垂泪写铭旌。"
        },
        {
            "标题": "庐阜书舍和潘百石 其一",
            "作者": "陈献章",
            "内容": "半亩还叨地主恩，北来冈阜亦称尊。水摇荔子红当槛，雨洗蓖麻绿绕门。\n饭后一床便独卧，晡时三"
        },
        {
            "标题": "除夕呈家兄",
            "作者": "陈献章",
            "内容": "去年除夕色未槁，今年除夕兄已老。小弟朱颜不如昨，但说穷通无丑好。\n山中茅屋二十年，日月逝矣如奔川。兄弟五男并四女，啜菽饮水同炊烟。\n慈母年高白发少，二十孀居忧未了。眼前黄口那得知，争觅梨栗相喧炊。\n我年未老筋力衰，耒耜即付大头儿。童牛生角禾登垄，为我且给通家麋。"
        },
        {
            "标题": "赠袁晖用林时嘉韵 其三",
            "作者": "陈献章",
            "内容": "植竹为垣土作台，野桥分路到溪回。江门若比瞿塘水，何处游人肯上来。"
        },
        {
            "标题": "赠袁晖用林时嘉韵 其二",
            "作者": "陈献章",
            "内容": "风雨相留更晚台，边炉煮蟹饯君回。扁舟夜鼓寒潮枕，又是江门一度来。"
        },
        {
            "标题": "赠袁晖用林时嘉韵 其一",
            "作者": "陈献章",
            "内容": "白首看云共此台，青山明月小迟回。何时得见春风面，更到明年二月来。"
        },
        {
            "标题": "赠袁晖用林时嘉韵 其四",
            "作者": "陈献章",
            "内容": "青山依旧锁溪台，前度游人去不回。赖是山人无诉牒，有人真本卖山来。"
        },
        {
            "标题": "湖西八景为罗修撰作 其五 金鳌霁雪",
            "作者": "陈献章",
            "内容": "一鳌海上来，头戴雪花白。诸鳌起相拒，千秋归不得。\n仙人罗一峰，永戏金鳌侧。借问别离时，西佛生弥勒。"
        },
        {
            "标题": "邸报刘亚卿先生以今冬十月得请还东山喜而有作",
            "作者": "陈献章",
            "内容": "衡岳五峰青贴天，诸仙高步碧云巅。特书八字非常见，遣告三生是别传。\n一壶想共朱陵酒，七字先哦紫盖篇。今夜江门看邸报，东山元与岳相连。"
        },
        {
            "标题": "县主丁侯约游圭峰斋次以病不果赋此",
            "作者": "陈献章",
            "内容": "笋舆欲出更夷犹，病入西风汗未收。书阁水云聊自晚，玉台霜月为谁秋。\n主翁爱客杯盘大，小吏鸣鞭道路愁。我有平生筋力在，不寻斋次碧峰头。"
        },
        {
            "标题": "吴村吊庄节妇墓 其一",
            "作者": "陈献章",
            "内容": "豺虎何由近，风涛浩若无。行人看墓榜，英爽在清都。\n江暝云长合，原寒草不枯。乾坤不朽事，持此报君夫。"
        },
        {
            "标题": "吴村吊庄节妇墓 其二",
            "作者": "陈献章",
            "内容": "此里有此墓，千年亦不磨。世方逐蔡琰，吾甚敬曹娥。\n淫盗死殊色，良人及逝波。江翻练裙带，激烈有遗歌。"
        },
        {
            "标题": "清明前三日有怀亡友伍光宇无子",
            "作者": "陈献章",
            "内容": "先生英骨葬蓬莱，幽思凭高不易裁。荒岁无穷春易老，清明将近雨还来。\n皇天自失包胥定，泉坏谁兴伯道哀。寻乐斋前数株树，月明空有鹤飞回。"
        },
        {
            "标题": "柳渡月下承苕溪翁约赏中秋月于潮连",
            "作者": "陈献章",
            "内容": "年颜欲比苕溪老，酒盏同挥夜月圆。来共主人秋半醉，更回杨柳渡头船。"
        },
        {
            "标题": "梦庄定山遣使来问梦中以诗答云",
            "作者": "陈献章",
            "内容": "定山归后再清康，夜半呼儿喜欲狂。梦遣长须来问病，故应早岁见羹墙。\n文靖一生随老笔，太虚四大作禅床。南北地殊生异世，先生何处问行藏。"
        },
        {
            "标题": "夜坐与童子方祥庆话别偶成",
            "作者": "陈献章",
            "内容": "晚饭跏趺竹几安，秋吟涕泪阁灯残。一诗可送方童子，千炼不如庄定山。"
        },
        {
            "标题": "湖西八景为罗修撰作 其七 飞舆横翠",
            "作者": "陈献章",
            "内容": "我昔游太空，太空云冥冥。归来控翠虬，力与金鳌争。\n巍巍太极尊，挥置东西行。如何千载下，空儗飞舆名。"
        },
        {
            "标题": "冬夜二首 其一",
            "作者": "陈献章",
            "内容": "长夜气始凄，木棉被重裘。端坐思古人，寒灯耿悠悠。\n是时病初间，背汗仍未收。学业坐妨夺，田芜废锄耰。\n高堂有老亲，遍身无完紬。丈夫庇四海，而以俯仰忧。\n口腹非所营，水菽吾当求。明旦理黄犊，进我南冈舟。"
        },
        {
            "标题": "冬夜二首 其二",
            "作者": "陈献章",
            "内容": "我从省事来，过失恒十九。喜怒朝屡迁，言为夕多苟。\n平生昩慎独，即事甘掣肘。孔子万世师，天地共高厚。\n颜渊称庶几，好学古未有。我才虽卤莽，服膺亦云久。\n胡然弗自力，万化脱枢纽。颓颜无复少，此志还遂否。\n岁月岂待人，光阴隙中走。念此不成眠，晨星灿东牖。"
        },
        {
            "标题": "界江八景 其一 河桥柳色",
            "作者": "陈献章",
            "内容": "庐阜清风长官宅，渭城朝雨王维诗。束西绿遍河桥路，长与离人照酒卮。"
        },
        {
            "标题": "冬至日示袁晖用前韵",
            "作者": "陈献章",
            "内容": "面壁山人不下台，老阴消尽少阳回。白云影尽千峰里，紫菊香腾十丈来。"
        },
        {
            "标题": "寄李九渊",
            "作者": "陈献章",
            "内容": "黄花开尽不持醪，更对黄花读楚骚。江阁影流西日转，海鸿声引北风高。\n大寒天地犹堪出，垂老筋骸总厌劳。嗟我与君同甲子，镜中谁让长霜毛。"
        },
        {
            "标题": "读林进士信宜祭母墓文 其一",
            "作者": "陈献章",
            "内容": "泪血今朝洒凤山，凤山元只在人间。非关旅殡无寻处，不与皇华共载还。"
        },
        {
            "标题": "读林进士信宜祭母墓文 其二",
            "作者": "陈献章",
            "内容": "天涯四尺不封坟，一去凤山三十春。莫辞更向山前问，恐有渔樵是异人。"
        },
        {
            "标题": "午睡起",
            "作者": "陈献章",
            "内容": "道人本自畏炎炎，一榻清风捲昼帘。无奈华胥留不得，起凭香几读《楞严》。"
        },
        {
            "标题": "读张曲江撰徐䀻君墓碣 其二",
            "作者": "陈献章",
            "内容": "桓灵而下使人悲，却忆陈蕃在郡时。何处公车还欲召，平生此榻竟奚裨。\n事机成败我当算，天命去留人得知。万古江山一回首，风清月朗䀻君祠。"
        },
        {
            "标题": "读张曲江撰徐䀻君墓碣 其四",
            "作者": "陈献章",
            "内容": "一木能支大厦颠，栖栖徒只喻当年。身垂白发西山里，光射青牛北斗边。\n信史只今文献碣，清风何日豫章传。狂歌乱耳不足献，依旧生刍置墓前。"
        },
        {
            "标题": "读张曲江撰徐䀻君墓碣 其三",
            "作者": "陈献章",
            "内容": "知心未问陈蕃辈，欲起先生在帝桓。自古山林轻禄位，至今朋党惜衣冠。\n寻常笑语诸公抚，七十支离一老看。谁道开元张相国，重磨碑碣写心肝。"
        },
        {
            "标题": "读韦苏州诗 其一",
            "作者": "陈献章",
            "内容": "夜雨斋灯卷未收，清谣白首对苏州。晦翁两眼沧浪碧，也为先生一点头。"
        },
        {
            "标题": "读张曲江撰徐䀻君墓碣 其一",
            "作者": "陈献章",
            "内容": "杜陵烟艇曾来否，相国铭章今在亡。千古我能生感激，一碑谁可借辉光。\n江波自映蒲轮返，原草还沾絮酒香。事异凿抔终远去，鸿冥天阔道之常。"
        },
        {
            "标题": "读韦苏州诗 其二",
            "作者": "陈献章",
            "内容": "五言夙昔慕陶韦，句外留心晚尚痴。敢为尧夫添注脚，自从删后更无诗。"
        },
        {
            "标题": "度危桥",
            "作者": "陈献章",
            "内容": "事至绝安排，放脚踏高崖。如何谢上蔡，旦旦习危阶。"
        },
        {
            "标题": "杜甫游春",
            "作者": "陈献章",
            "内容": "碧柳黄鹂三月画，江湖风雨万篇诗。花前浊酒不得醉，驴背春风空自吹。"
        },
        {
            "标题": "寄景星海上",
            "作者": "陈献章",
            "内容": "妒花暝雨迷千里，隔水残红度几车。梦破三更子规鸟，香来一树木犀花。\n病夫老去头如鹤，稚子春来发似鸦。海曲传诗意无尽，更期何处问丹砂。"
        },
        {
            "标题": "正月二日雨雹",
            "作者": "陈献章",
            "内容": "雨水不雨水，雨雹胡乃然。小者如莲实，大者如弹丸。\n仍闻隔江言，有雹大如拳。吾君古帝尧，神功格皇天。\n雹往而霰来，无乃为丰年。"
        },
        {
            "标题": "丁明府置庄萧二节妇祭田邑人讼而夺之",
            "作者": "陈献章",
            "内容": "岁月人间岂待深，等閒兴废递相寻。秪应节妇坟头月，还照当年茂宰心。"
        },
        {
            "标题": "神泉八景为饶鉴赋其四赠之 其四 神泉漱玉神泉漱玉神泉漱玉",
            "作者": "陈献章",
            "内容": "焦明亦是凤，萤焰只疑灯。安得石上泉，为洗世中肓。"
        },
        {
            "标题": "动星隐钓西南沙",
            "作者": "陈献章",
            "内容": "一蓑归去钓秋江，泛酒春鸥白一双。若比桐江还胜概，任是神仙也括囊。"
        },
        {
            "标题": "题易隐求斋",
            "作者": "陈献章",
            "内容": "茅茨清绝有蟾宫，水里婵娟竹里风。高枕隔床啼鸟静，小斋终日白云蒙。\n江边好景诗难道，世上闲愁酒可通。题作隐求争未信，如君方许学屠龙。"
        },
        {
            "标题": "访山家次韵 其一",
            "作者": "陈献章",
            "内容": "樛枝径口郎迎马，语鸟篱前妾扫云。笑杀主翁忙出户，手提筐果唤厨人。"
        },
        {
            "标题": "访客舟中",
            "作者": "陈献章",
            "内容": "船头酒多少，船尾阁春沙。恰到溪穷处，山山枳壳花。"
        },
        {
            "标题": "闻张廷实谢病归寄之",
            "作者": "陈献章",
            "内容": "老夫衰病托沧溟，不道沧溟亦有争。正是黑头堪入仕，初登黄甲最知名。\n君当出我一头地，我更期君万里程。闻说朱明丹已熟，扁舟同作访医行。"
        },
        {
            "标题": "九日小庐山与赵日新",
            "作者": "陈献章",
            "内容": "万里沧溟指顾间，赵生今在小庐山。行攀月里一枝桂，试踏涯头百尺竿。\n芳气腾腾分菊盏，清吟稍稍对芝盘。明朝不惮圭峰远，更取青钱挂杖端。"
        },
        {
            "标题": "题林良为朱都宪诚庵先生写林塘春晓图",
            "作者": "陈献章",
            "内容": "烟飞水宿自成群，物性何尝不似人。得意乾坤随上下，东风醉杀野塘春。"
        },
        {
            "标题": "题万硕司训风木图",
            "作者": "陈献章",
            "内容": "把君风木图，识君风木心。贤者不易贵，远者宁务今。\n嗟哉鼎与茵，充足时所钦。"
        },
        {
            "标题": "梦中作",
            "作者": "陈献章",
            "内容": "翩翩复翩翩，天生我亦仙。江山足风月，吟弄到何年。"
        },
        {
            "标题": "废宅逢梅",
            "作者": "陈献章",
            "内容": "花间无主竹篱空，小径斜穿曲巷通。赖是暗香能不息，短筇破帽得相逢。"
        },
        {
            "标题": "答丘侍御送酒",
            "作者": "陈献章",
            "内容": "石斋书本拙，酒力巧相扶。欲报霜台贶，山中一物无。"
        },
        {
            "标题": "丁长官祠示里人",
            "作者": "陈献章",
            "内容": "古人冷淡今人笑，此义足起人闻听。莫遣藤萝终得意，顿令箫鼓不闻声。"
        },
        {
            "标题": "古耶道中有怀",
            "作者": "陈献章",
            "内容": "翠烟浮陇麦初齐，社树青青独鸟啼。何处相思不相见，木棉花下水门西。"
        },
        {
            "标题": "古有所思",
            "作者": "陈献章",
            "内容": "采采红芳日欲斜，盈盈珠泪落天涯。东风忽搅篱前树，恼乱春愁只为花。"
        },
        {
            "标题": "挽敕总两广军务都御史郴阳朱公 其一",
            "作者": "陈献章",
            "内容": "十年持节岭西东，奏疏金门月几封。都府清虚如到寺，家徒冷淡不随公。\n疮痍已拯人间溺，经略还收战外功。犹与后时忧馈饷，羡馀不以献重曈。"
        },
        {
            "标题": "挽敕总两广军务都御史郴阳朱公 其三",
            "作者": "陈献章",
            "内容": "楚天春望思难任，生死交情秪自深。岂有鹏程高万里，故收骏骨破千金。\n姓名叨入黄公传，絮酒空怀孺子心。拂拭孤桐向明月，哀弦弹绝不成音。"
        },
        {
            "标题": "挽敕总两广军务都御史郴阳朱公 其二",
            "作者": "陈献章",
            "内容": "发疏齿豁瘴天涯，已道头颅事可知。万里忽闻徵召起，九泉应恨乞归迟。\n事方年少常如钝，虑过时人忽似痴。爱惜饷军三十万，至今犹系陕人思。"
        },
        {
            "标题": "中秋诸友携酒饮白沙时余有徵命将行",
            "作者": "陈献章",
            "内容": "江门沽酒款徵车，乡里交情我不疏。不怕霜风吹客鬓，却怜星月洗溪厨。\n惊看七步来长句，直过三更坐老夫。何处中秋不同赏，明年书劄寄江湖。"
        },
        {
            "标题": "斋大父忌作旧居在道娘坟东",
            "作者": "陈献章",
            "内容": "道娘坟西近官路，朝朝暮暮行人多。世事百年浑不省，满堂宾客竹枝歌。"
        },
        {
            "标题": "庄子观泉",
            "作者": "陈献章",
            "内容": "珊珊泻下天花烂，仰首白龙高十万。丹青已会识者心，谁道漆园非具眼。"
        },
        {
            "标题": "待马默斋不至讽以是诗",
            "作者": "陈献章",
            "内容": "花前谁共引杯长，风送歌声到赭郎。莫唱雍门弦上曲，从来此曲断人肠。"
        },
        {
            "标题": "次韵马广重过白沙 其二",
            "作者": "陈献章",
            "内容": "阴晴十里不同天，独树溪边看雨眠。何处引杯归未得，相思真有日如年。"
        },
        {
            "标题": "同马默斋候麦秀夫夜过白沙和韵",
            "作者": "陈献章",
            "内容": "东风吹老桂花天，坐久寒生月下毡。见许夜深移艇过，笛声何处二更前。"
        },
        {
            "标题": "次韵马广重过白沙 其一",
            "作者": "陈献章",
            "内容": "绿榕阴里早秋天，又借渔翁半日眠。三度槁梧携过此，如今不记是何年。"
        },
        {
            "标题": "和陶 怀古田舍",
            "作者": "陈献章",
            "内容": "君子固有忧，不在贱与贫。农事久不归，道路竟徒勤。\n青阳动芳草，白日悲行人。沮溺去千载，相知恒若新。\n出门转穷厄，得已聊一欣。甘雨濡夕畛，繁花幕春津。\n独往亦何乐，耦耕多近邻。百年鼎鼎流，永从耕凿民。"
        },
        {
            "标题": "金州别陈冕",
            "作者": "陈献章",
            "内容": "江上东风捲暮旗，木棉花下进舟迟。金州未是穷途别，莫赠黄金只赠诗。"
        },
        {
            "标题": "喜何竹窗重过白沙话旧赠之 其二",
            "作者": "陈献章",
            "内容": "忆年四十许，公弟立如山。行止相料理，渔樵共往还。\n馀情空耿耿，秋鬓各斑斑。不是公怜我，清颜谁更攀。"
        },
        {
            "标题": "喜何竹窗重过白沙话旧赠之 其一",
            "作者": "陈献章",
            "内容": "此君为别久，不逐众芳彫。白葛身已老，青云郎独超。\n春风吹细浪，落日泛轻桡。楚云有高树，未肯挂公瓢。"
        },
        {
            "标题": "近升宪副翁公以占城国主自海南来省过白沙索和李黄门诸公韵",
            "作者": "陈献章",
            "内容": "炎氛莫近使君骖，清雨为洗瘴天南。圣朝简畀公何忝，长夏驱驰老尚堪。\n林下朝朝还暮暮，水边两两复三三。忽逢海上蛮王过，又把新闻续旧谈。"
        },
        {
            "标题": "袁侍御夜过白沙",
            "作者": "陈献章",
            "内容": "万里心期共杳然，春风何处酒相延。霜台白发三千丈，草阁青灯十九年。\n酩酊放歌闻浦口，支离从事说南川。乾坤比意谁拈出，尽是庖羲未画前。"
        },
        {
            "标题": "荼",
            "作者": "陈献章",
            "内容": "看花何处发孤吟，墙角荼"
        },
        {
            "标题": "南雄读罗一峰记书院文",
            "作者": "陈献章",
            "内容": "丘坟何处草离离，千里湖西梦觉时。落日小池桥上路，催人下马读残碑。"
        },
        {
            "标题": "过清远峡",
            "作者": "陈献章",
            "内容": "行人初上峡西头，已有心随下峡舟。天下名山皆可爱，梦中慈母不来游。"
        },
        {
            "标题": "吴明府约过庐山不果使人送菊酒至用世卿韵答之",
            "作者": "陈献章",
            "内容": "合是先生酒处偏，菊边月下不能眠。儿歌野酌三杯后，花近藜床二尺前。\n大块了空无极眼，濂溪分付小圆圈。长官解记庐山否，略欠庐山一日缘。"
        },
        {
            "标题": "晚酌示藏用诸友 其六",
            "作者": "陈献章",
            "内容": "东溪牵犬过西溪，短屐冲烟步步迷。秋竹苔深人语静，古坛松冷鹤巢低。\n山花折去空盈把，春酒沽来不满提。笑把长竿弄江月，草间郭索尚蟠泥。"
        },
        {
            "标题": "梦先兄持绝句见示及觉忘其前联以意足之",
            "作者": "陈献章",
            "内容": "松林土屋闭斜曛，人世悲欢那得闻。閒处酿成玄碧酒，秋来携过武夷君。"
        },
        {
            "标题": "次韵答张天祥秀才",
            "作者": "陈献章",
            "内容": "十处寻芳九处空，远随溪舫访溪翁。请还几杖歌春鸟，学制纶竿弄晚风。\n几树江山怜晚暮，十年游走羡儿童。张生来问衡山道，又问衡山孰我同。"
        },
        {
            "标题": "偶忆梦中长髯道士用一囊贮罗浮山遗予戏作示范规 其三",
            "作者": "陈献章",
            "内容": "罗浮道士说轩辕，千古风高尚可觇。枕上昨宵惊短梦，人间何处觅长髯。\n谁能爱酒过东老，我欲凌虚问海蟾。四百乱峰南斗下，是谁囊括到茅檐。"
        },
        {
            "标题": "次韵李子长寒菊 其二",
            "作者": "陈献章",
            "内容": "水北一丛含数葩，梅梢寒月过篱丫。茅茨可僦从人爱，不卖庐山半亩花。"
        },
        {
            "标题": "寒菊",
            "作者": "陈献章",
            "内容": "菊花正开时，严霜满中野。从来少人知，谁是陶潜者。\n碧玉岁将穷，端居酒堪把。南山对面时，不取亦不舍。"
        },
        {
            "标题": "次韵李子长寒菊 其一",
            "作者": "陈献章",
            "内容": "四尺霜茎一寸葩，幽香何只暗浮丫。借令岁晚无人见，不做人间九日花。"
        },
        {
            "标题": "有怀世卿 其二",
            "作者": "陈献章",
            "内容": "时雨日夕来，郊原蔼新绿。白云被重崖，下映寒塘曲。\n情结竹上言，魂消井边躅。三年隔潇湘，书至不可读。"
        },
        {
            "标题": "楚云台呈世卿 其一",
            "作者": "陈献章",
            "内容": "三杯拈铁篴，见月上瑶台。初弄山石裂，再轰仙鹤来。\n夜阑试静听，曲罢仍迟回。何必杨州去，前村多美醅。"
        },
        {
            "标题": "秋夜楚云台小集赠俞溥",
            "作者": "陈献章",
            "内容": "新秋有客来信丰，风月此杯聊此同。江山阔幅无人话，六七青袍一病翁。"
        },
        {
            "标题": "听李深之说绿护屏圣池歌",
            "作者": "陈献章",
            "内容": "天风吹断云冥冥，阴崖露滴池水清。牧童投竿蛟龙怒，空山白日雷霆惊。\n好事何人解寻觅，李生为我言历历。安得健步上峥嵘，万里直见沧波横。\n更凭猛手碎嵯峨，一径密绕青松多。池旁是我安乐窝，近者青松远沧波，红尘溷溷如吾何。"
        },
        {
            "标题": "偕一之世卿诣楚云台偶作呈世卿 其二",
            "作者": "陈献章",
            "内容": "半床明月半床云，光景行窝到几分。眼角东溟秋一片，邵尧夫也不如君。"
        },
        {
            "标题": "楚云台呈世卿 其四",
            "作者": "陈献章",
            "内容": "爽气通秋服，溪流静晚台。高楼多自惬，真赏复谁来。\n对月诗方妙，看山梦始回。市沽堪便醉，况乃是家醅。"
        },
        {
            "标题": "楚云台呈世卿 其三",
            "作者": "陈献章",
            "内容": "有月严光濑，无金郭隗台。悠悠百年内，又见一人来。\n水槛秋逾好，山云暝欲回。相逢各心醉，一语浃春醅。"
        },
        {
            "标题": "度楚云台前小桥",
            "作者": "陈献章",
            "内容": "一木欲度溪岸高，江门丈人放步牢。脚底太行开几片，秋风随处洒鸿毛。"
        },
        {
            "标题": "用前韵答张直兄弟助修楚云台",
            "作者": "陈献章",
            "内容": "托契青莲意便高，千秋分付此台牢。先生醉拍藜床笑，笑杀杨朱靳一毛。"
        },
        {
            "标题": "赠邹处士还合州 其二",
            "作者": "陈献章",
            "内容": "石城米贱云门镇，吏目身轻翰苑官。归去山中偏好睡，家人不用远来看。"
        },
        {
            "标题": "赠邹处士还合州 其一",
            "作者": "陈献章",
            "内容": "人间忧喜也无期，万里间关一马归。莫洒东风别时泪，春光又满老莱衣。"
        },
        {
            "标题": "谢壁间李学士和予藤蓑诗偶成奉寄 其一",
            "作者": "陈献章",
            "内容": "西涯一曲我藤蓑，对此相思可奈何。今日玉台应说我，海门何处扣弦歌。"
        },
        {
            "标题": "谢壁间李学士和予藤蓑诗偶成奉寄 其二",
            "作者": "陈献章",
            "内容": "春雨江门著旧蓑，钓船相近问如何。白鸥分定閒眠界，犹唱西涯学士歌。"
        },
        {
            "标题": "吴主簿诗主簿名则宣平人吴黄门仕伟之父也 其三 卜筑西溪",
            "作者": "陈献章",
            "内容": "主簿能经济，中年未乞身。西溪看卜筑，知是宴眠人。"
        },
        {
            "标题": "吴主簿诗主簿名则宣平人吴黄门仕伟之父也 其二 过与弗取",
            "作者": "陈献章",
            "内容": "百世高公绰，千金谢鲁连。胸中无雅度，胜事竟谁传。"
        },
        {
            "标题": "和罗洗马韵",
            "作者": "陈献章",
            "内容": "五十东溟始愿违，安知不是慕甘肥。今朝怕上花衢马，犹恐黄尘染素衣。"
        },
        {
            "标题": "代陈汝岳谢李世卿撰玩琴轩记",
            "作者": "陈献章",
            "内容": "先子当年一坐轩，轩中高榜揭无弦。斯文触目休论价，世德流芳可尽年。\n从此儿童堪我诵，是何风韵与人传。道旁虽有崖千尺，不得名家一字镌。"
        },
        {
            "标题": "和刘柴桑寄袁道见怀一峰之意",
            "作者": "陈献章",
            "内容": "当年台城会，执手多踟蹰。四海一为别，寒暑逝不居。\n远意属罗浮，举头望匡庐。胡然金牛谷，奄忽成丘墟。\n蜕骨归复土，灵衿存为畬。庶几百代下，攀驾以忘劬。\n袁侯西江英，好德眼中无。尺素每欲近，十年不作疏。\n磨剑患不快，快则随所须。永愿磨此心，恢恢快剑如。"
        },
        {
            "标题": "次韵柳渡头答乡友 其一",
            "作者": "陈献章",
            "内容": "溪南溪北荔枝垂，五月荷花欲捲旗。忽有酒船邀半路，三杯不记主人谁。"
        },
        {
            "标题": "追和刘文靖偶得韵 其二",
            "作者": "陈献章",
            "内容": "三复遗诗有订顽，月中颜色见松关。头颅本自成三极，嘘吸犹堪塞两间。\n老至不知何岁月，古来无恙此江山。莫轻语默论前代，天与閒人剩与閒。"
        },
        {
            "标题": "次韵柳渡头答乡友 其二",
            "作者": "陈献章",
            "内容": "饭罢雕胡坐石矶，白云閒与鹤同飞。神仙若道吾无分，那得身轻减带围。"
        },
        {
            "标题": "追和刘文靖偶得韵 其一",
            "作者": "陈献章",
            "内容": "千峰赊月饱清真，到处风花对赏新。菊径岂无莲社酒，远师当与长官亲。\n经纶谁试期年手，著述空嗟百代人。安得画师深此意，不将朱白浪描春。"
        },
        {
            "标题": "和陶 归田园三首 其一",
            "作者": "陈献章",
            "内容": "我始惭名羁，长揖归故山。故山樵采深，焉知世上年。\n是名鸟抢榆，非曰龙潜渊。东篱采霜菊，两渚收菰田。\n游目高原外，披怀深树间。禽鸟鸣我后，鹿豕游我前。\n泠泠玉台风，漠漠圣池烟。閒持一觞酒，欢饮忘华颠。\n逍遥复逍遥，白云如我閒。乘化以归尽，斯道古来然。"
        },
        {
            "标题": "和陶 九日閒居",
            "作者": "陈献章",
            "内容": "无钱抚秋菊，向夕凉风生。谁为白衣者，颇识江州名。\n映杯碧水净，曜日丹葩明。天际雁孤去，草根虫一声。\n荏苒委时节，裴徊阅年龄。兴来发长叹，意尽还一倾。\n俭德苟不惭，厚禄安可荣。白首希高贤，清谣渺遗情。\n人生亦易足，何必勤无成。"
        },
        {
            "标题": "题子长寓舍壁 其一",
            "作者": "陈献章",
            "内容": "子长亦何病，夜夜此呻吟。世无白家媪，谁会子长心。"
        },
        {
            "标题": "湖西九岩为一峰题 其七 扇和岩",
            "作者": "陈献章",
            "内容": "山骨短圆棱，初疑削木成。乾坤藏一柱，犹得镇岩扃。"
        },
        {
            "标题": "和王士衡韵",
            "作者": "陈献章",
            "内容": "岂有文章播两京，滥竽今古笑虚名。老狂莫道生来僻，小睡犹须学得成。\n千顷白云封古洞，几茎秋发映疏棂。梅窗昨夜光璀璨，疑为南枝一两星。"
        },
        {
            "标题": "和罗服周对菊见寄",
            "作者": "陈献章",
            "内容": "春来苦不早，春去常愿迟。嗟哉造化机，万物安得知。\n岁晏菊始吐，鲜鲜在东篱。不污桃李尘，永续徵君诗。"
        },
        {
            "标题": "邓秋波六十一偶失一贺小诗索笑",
            "作者": "陈献章",
            "内容": "六十光阴一鸟过，一瓢还许醉秋波。只今那有苕溪叟，日日尊前闻放歌。"
        },
        {
            "标题": "新设纸帐轩中 其一",
            "作者": "陈献章",
            "内容": "如云白纸罩方床，翠簟眠穿我固当。世到葛天终不远，先生枕外即羲皇。"
        },
        {
            "标题": "衡山和李子长见怀欲过江门 其二",
            "作者": "陈献章",
            "内容": "秋来风月不开怀，暮绕朱陵百丈崖。青玉拂开坛上舞，紫鸾抟入手中来。\n野心云水潜孤笑，老眼乾坤病一开。谁道李家无子弟，紫冥句在不堪裁。"
        },
        {
            "标题": "忆衡山呈世卿 其二",
            "作者": "陈献章",
            "内容": "今日山斋拥白绵，幽怀抱膝又经年。湘中忆我无归路，更住衡山几日船。"
        },
        {
            "标题": "忆衡山呈世卿 其一",
            "作者": "陈献章",
            "内容": "身轻何处谢炊烟，石洞松脂不记年。尺牍已通南岳主，一丸还有白龙仙。"
        },
        {
            "标题": "忆衡山呈世卿 其四",
            "作者": "陈献章",
            "内容": "曲肱何处枕湘流，不到名山死不休。高咏祝融峰顶月，与君当作逍遥游。"
        },
        {
            "标题": "梦游衡山遇南极数老人来过却须先生作主与诸老对酌洪崖寿崖在旁歌诗以侑觞合坐皆喜予以诗一首识兴云",
            "作者": "陈献章",
            "内容": "衡岳去天能几何，一株松下月明多。南极老仙骑鹿过，一瓢斟月两崖歌。"
        },
        {
            "标题": "忆衡山呈世卿 其三",
            "作者": "陈献章",
            "内容": "楚山西望翠重重，说著衡山便不同。九尺仙筇倚墙角，待君来问祝融峰。"
        },
        {
            "标题": "得林子逢书感平湖事赋此次前韵 其一",
            "作者": "陈献章",
            "内容": "平湖千里水，浣濯与谁同。咄咄诸魔里，冥冥一梦中。\n支离深岁月，感慨极秋风。点检希颜处，吾瓢合屡空。"
        },
        {
            "标题": "得林子逢书感平湖事赋此次前韵 其二",
            "作者": "陈献章",
            "内容": "同人未为失，子不善为同。宦况浮云外，生涯大鳖中。\n孤篙撑急水，弱羽试冲风。佛者空诸有，吾儒亦有空。"
        },
        {
            "标题": "闻东山先生领都宪之命修理黄河以诗寄之",
            "作者": "陈献章",
            "内容": "疏凿分更日已多，乾坤无奈一黄河。天生会有龙门手，人世空传《瓠子歌》。"
        },
        {
            "标题": "赠化州守郑顺解官归",
            "作者": "陈献章",
            "内容": "湖上鸱夷久买舟，清风明月几宜休。未知进退存亡事，只问归来郑化州。"
        },
        {
            "标题": "赠黄化州归莆田",
            "作者": "陈献章",
            "内容": "有客来何处，多年守化州。白云秋自好，碧玉自相投。\n日月催人去，行藏怅此休。武夷洗足罢，回首望罗浮。"
        },
        {
            "标题": "秋江唤渡",
            "作者": "陈献章",
            "内容": "何处渡头风浪喧，隔波仙境似桃源。瘦藤倦向人间去，唤得船来便上船。"
        },
        {
            "标题": "黄连滘即事",
            "作者": "陈献章",
            "内容": "青草桥边船未归，曲川微雨暗荆扉。江村尽日无来往，夫在东皋妇给炊。"
        },
        {
            "标题": "卧游罗浮 其四 望罗浮",
            "作者": "陈献章",
            "内容": "山大必有灵，土高岂无异。翠浮几千丈，日月东南翳。\n我寻五岳来，未问仙家事。绝顶望九州，衡山正西峙。"
        },
        {
            "标题": "渔歌子 钓鱼效张志和体",
            "作者": "陈献章",
            "内容": "红蕖风起白鸥飞，大网拦江鱼正肥。微雨过，又斜晖，村北村南买醉归。"
        },
        {
            "标题": "次韵周宪副梦中见寄 其二",
            "作者": "陈献章",
            "内容": "金带累累梦欲通，庭柯忽撼夜来风。白头相见知何日，挑尽残灯碧玉中。"
        },
        {
            "标题": "次韵周宪副梦中见寄 其一",
            "作者": "陈献章",
            "内容": "黄花簪满碧方巾，已作人间了事人。筹策庙堂无我梦，只将杯酒托经纶。"
        },
        {
            "标题": "闻周京春试下第遣黎公往报其家",
            "作者": "陈献章",
            "内容": "浣壁小儿期大魁，倚门慈母梦归来。春榜未登非恶报，开缄莫欠老黎杯。"
        },
        {
            "标题": "寄李白州都宪",
            "作者": "陈献章",
            "内容": "东南遗爱望重临，万里滇南恨正深。引领东山归去路，骑牛跨凤许相寻。"
        },
        {
            "标题": "寄马默斋",
            "作者": "陈献章",
            "内容": "江山风月满吟坛，谁把渔郎荐老官。眼底秋光供点笔，等閒休作负彭鸾。"
        },
        {
            "标题": "寄马默斋 其二",
            "作者": "陈献章",
            "内容": "倒载轻骈驾，徒行谢众扶。无钱欺老杜，失策问长须。\n山雨"
        },
        {
            "标题": "寄马默斋 其一",
            "作者": "陈献章",
            "内容": "山阴元有兴，画舫在须登。闭阁思君子，开门见老僧。\n骑驴山路隐，挂席海波腾。揣度安危事，如公恐未能。"
        },
        {
            "标题": "追和白石马教授奉寄其玄孙马竹隐",
            "作者": "陈献章",
            "内容": "山深谷冷老烟霞，君住孤村第一家。一榻清风明月夜，钩窗閒对紫薇花。"
        },
        {
            "标题": "答王按治求乃翁挽四绝 其一 乐善堂",
            "作者": "陈献章",
            "内容": "乐善机应熟，垂声教不穷。江山无尽意，犹在典刑中。"
        },
        {
            "标题": "和郭主簿寄庄定山",
            "作者": "陈献章",
            "内容": "青松出乔木，遥望十里阴。少年不结友，岁暮怀同襟。\n同襟问为谁，定山携一琴。悠然一鼓之，不辩古与今。\n在昔经江东，多士予所钦。论交一觞酒，惟我与子斟。\n岂意千载下，复此闻韶音。我病不出户，何时还盍簪。\n茫茫宇宙内，与此契其深。"
        },
        {
            "标题": "得陈庸书寄庄定山",
            "作者": "陈献章",
            "内容": "疾子不须疑用舍，定山休更问行藏。千年天地逢开辟，一代规模见主张。\n老惜筋骸虽伏枕，分甘藜藿也高堂。观棋莫道无高著，当局输赢又未量。"
        },
        {
            "标题": "寄庄定山兼谢药鼎祭器",
            "作者": "陈献章",
            "内容": "青灯白马共延缘，半树梅花一大颠。色笑亲公刚一月，江山别我忽三年。\n悬车有病时将晚，辟谷无方意可传。祭器远来人不见，夜焚香炷拜青天。"
        },
        {
            "标题": "次韵李宪副若虚白沙别后途中见寄 其二",
            "作者": "陈献章",
            "内容": "咫尺圭峰不见台，春云将雨几时开。山中一径无人到，除是青天画舫来。"
        },
        {
            "标题": "次韵李宪副若虚白沙别后途中见寄 其一",
            "作者": "陈献章",
            "内容": "江门春浪两涯平，半醉船如天上行。坐冷烛花归问夜，逢逢津鼓欲三更。"
        },
        {
            "标题": "次韵李宪副若虚白沙别后途中见寄 其三",
            "作者": "陈献章",
            "内容": "江城无处不通潮，风叠寒漪色更娇。诗舫飘飘向何处，高凉西去不胜遥。"
        },
        {
            "标题": "九日和朱子韵示陈冕",
            "作者": "陈献章",
            "内容": "正是诗忙酒乱时，满楼风雨不须归。碧苔院里多秋色，红树溪边又夕晖。\n九日共餐花有菊，暮年谁羡锦为衣。沧江野艇来何处，遥望孤云在翠微。"
        },
        {
            "标题": "江村晚望寄世卿圭峰",
            "作者": "陈献章",
            "内容": "一望一延缘，诸山进目前。乡邦无一老，知旧半重泉。\n黄叶寺旁下，白云池上连。无穷幽涧水，日夜注东川。"
        },
        {
            "标题": "清晓乘驴出北风吹涧藤沉吟涧边道天意莫留行",
            "作者": "陈献章",
            "内容": "行止皆前定，出门愁北风。西郊不成往，昨夜梦途穷。"
        },
        {
            "标题": "江门墟",
            "作者": "陈献章",
            "内容": "十步一茅椽，非村非市廛。行人思店饭，过鸟避墟烟。\n日漾红云岛，鱼翻黄叶川。谁为问津者，莫上趁墟船。"
        },
        {
            "标题": "送薛廉宪江门 其一",
            "作者": "陈献章",
            "内容": "江上看云独送君，庐山云亦华山云。解衣半晌云中坐，才出云来路又分。"
        },
        {
            "标题": "次韵顾别驾江门夜泊",
            "作者": "陈献章",
            "内容": "云卷晴波千里白，帆收落日半江明。遥看烟际楼台迥，不受人间鼓角惊。\n碧玉偶逢须著眼，黄花已过更挥觥。眼中别驾如君少，倾到尊前接后生。"
        },
        {
            "标题": "次韵李子长抵江门之作",
            "作者": "陈献章",
            "内容": "江门之水流千春，玉台之山多白云。此山若解留人住，此水应须与客分。\n云谷丈人终不老，舞雩重子又成群。去时若问来时见，寻乐斋前对此君。"
        },
        {
            "标题": "次韵顾通判夜泊江门见示",
            "作者": "陈献章",
            "内容": "病里春秋六十更，酒杯无日不渊明。还将白发供人事，自许青山不世情。\n版籍又劳今别驾，风花带管老先生。红蕖绿浪江门路，肯放孤舟半夜行。"
        },
        {
            "标题": "江门钓台",
            "作者": "陈献章",
            "内容": "何处江边著钓台，楚云溟月尽收回。若比桐江还胜槩，千年埋没一朝开。"
        },
        {
            "标题": "送薛廉宪江门 其三",
            "作者": "陈献章",
            "内容": "东山于我问渔矶，君见东山咏我诗。莫共越人谋出处，直夫先谢外台归。"
        },
        {
            "标题": "江门钓濑与湛民泽收管 其一",
            "作者": "陈献章",
            "内容": "小坐江门不记年，蒲裀当膝几回穿。如今老去还分付，不卖区区敝帚钱。"
        },
        {
            "标题": "送薛廉宪江门 其二",
            "作者": "陈献章",
            "内容": "无端声色谢盲聋，多少人心弊弊中。万里青天今日送，江门津口一帆风。"
        },
        {
            "标题": "王乐用佥江门看病别后赋此",
            "作者": "陈献章",
            "内容": "木叶吾衣草吾屦，鸟解唱歌花解舞。天际虹桥万丈高，袖里青蛇三尺许。\n破帽冲开华顶云，西望衡山久延伫。堂堂名教天命之，六六洞天谁是主。\n五羊城中老法星，日昨江门看病去。"
        },
        {
            "标题": "江门钓濑与湛民泽收管 其二",
            "作者": "陈献章",
            "内容": "皇王帝伯都归尽，雪月风花未了吟。莫道金针不传与，江门风月钓台深。"
        },
        {
            "标题": "江门钓濑与湛民泽收管 其三",
            "作者": "陈献章",
            "内容": "江门渔父与谁年，惭愧公来坐榻穿。问我江门垂钓处，囊里曾无料理钱。"
        },
        {
            "标题": "闻陈宗汤湛民泽欲过江门遇",
            "作者": "陈献章",
            "内容": "斩蛟须射虎，水石敢谁欺。老梦不知远，客来何怨迟。\n千休千处得，一念一生持。衰白如曾见，斯言或可依。"
        },
        {
            "标题": "元旦试笔 其二",
            "作者": "陈献章",
            "内容": "天上风云庆会时，庙谟争遣草茆知。邻墙旋打娱宾酒，稚子齐歌乐岁诗。\n老去又逢新岁月，春来更有好花枝。晚风何处江楼笛，吹到东溟月上时。"
        },
        {
            "标题": "萧黄门书来见责久无书用旧韵答之",
            "作者": "陈献章",
            "内容": "谏官一字照天涯，南海年年问钓沙。沧波不与黄门信，笑杀龙钟百姓家。"
        },
        {
            "标题": "梅花 其一",
            "作者": "陈献章",
            "内容": "湖上诗仙骨已尘，江门半树复撩人。携田拉畹朝朝去，江上田家秫酒新。"
        },
        {
            "标题": "峡山别胡提学还至九江作",
            "作者": "陈献章",
            "内容": "峡山飞出两三航，满载离愁下九江。夜泊孤舟不能寐，自烧银烛到秋江。"
        },
        {
            "标题": "蒋韶州书至代简答之",
            "作者": "陈献章",
            "内容": "相别何悠悠，梅花十寒整。音尘中断绝，窅若堕深井。\n忽枉尺素书，开读喜不定。庾岭秋正高，扬旌下松径。\n君才足理郡，韶民日延颈。古来水火喻，子产功在郑。\n岁计谅有馀，愿闻下车令。"
        },
        {
            "标题": "和世卿留别韵 其一",
            "作者": "陈献章",
            "内容": "笑索南枝冷未禁，诗情翻益别情深。杯中涕泪知郊意，手里推敲失岛心。\n赤壁去看横白鹤，大厓不著买黄金。山僧许借山房睡，只许僧分月一寻。"
        },
        {
            "标题": "厓山看大忠祠竖柱阻风七日后发舟用旧韵",
            "作者": "陈献章",
            "内容": "青青奇石草，上有牛羊躅。汹汹厓门水，远带汤瓶绿。\n浮云散孤屿，初日明村曲。言归辄风涛，无乃疑张陆。\n迟迟重迟迟，畏此波心木。"
        },
        {
            "标题": "托黄岩转致区区于金陵孔易内翰诸公",
            "作者": "陈献章",
            "内容": "去年杯酒喜遭逢，却忆金陵是梦中。白首可能离海上，黄岩该为谢江东。\n草亭人去千山月，来鹤诗成万古风。两地寄书慵似我，江南八月有征鸿。"
        },
        {
            "标题": "九月木犀花盛开偶成寄贺黄门克恭",
            "作者": "陈献章",
            "内容": "香逐西风起，氤氲入杳冥。不知从此去，几日到辽城。"
        },
        {
            "标题": "经故居",
            "作者": "陈献章",
            "内容": "到溪田作圃，环堵树为门。老忆先庐在，贫知草座温。\n三迁时己后，二纪恨空存。旧事无人话，斜晖满故园。"
        },
        {
            "标题": "经都会故居 其一",
            "作者": "陈献章",
            "内容": "腊月四日仡归装，舴艇衡寒到石塘。忽见溪边旧环堵，恨随流水绕春长。"
        },
        {
            "标题": "经都会故居 其二",
            "作者": "陈献章",
            "内容": "总角展书溪树根，风光不比洛阳园。碧桃尽属西王母，绿橘先分小弱孙。"
        },
        {
            "标题": "旌节亭瓦雀",
            "作者": "陈献章",
            "内容": "瓦雀喜亭栖，丹青意自迷。雨馀穿丽日，花底啅香泥。\n并语声全碎，追飞羽忽低。悠悠去缯缴，款款恋榱题。\n卵育非无地，儿群或引梯。惯行书案上，渐满井栏西。\n不羡雕笼养，真堪画卷携。由来亲白首，那更避青藜。\n狎久如私眤，喧多类滑稽。行藏非社燕，饮啄溷家鸡。\n度岭千回歇，排风几寸跻。冥鸿于汝辈，沧海一涔蹄。"
        },
        {
            "标题": "示建旌节亭役者",
            "作者": "陈献章",
            "内容": "照曜乾坤功不小，此风此日更须扶。泮宫畚土皆民力，不共城郎一例书。"
        },
        {
            "标题": "九日诸友会饮白沙得雁字",
            "作者": "陈献章",
            "内容": "黄菊有佳辰，良朋乐呼唤。争持渊明杯，来接子桑饭。\n落叶迎马鞭，斜晖转沙岸。雨声静秋竹，池影入江雁。\n酒酣独高歌，呼儿续我断。诸君极留恋，十觞亦不算。\n虽无孟嘉量，且免落帽乱。百年能几何，去者已强半。\n来会安可期，细把茱萸看。"
        },
        {
            "标题": "病中寄张廷实用杜子美韵",
            "作者": "陈献章",
            "内容": "碧玉丈人天性直，长以语人人不识。胸中一部莲华经，江云浩浩江泠泠。\n时取黄鹤楼中老铁笛，傍崖吹之，江神敛衽无人听。\n安得张乖崖，来分与衡山一半，今日在衡山，为我作粥便是当年事业成。"
        },
        {
            "标题": "九日马默斋送姑苏酒至次韵奉答",
            "作者": "陈献章",
            "内容": "姑苏一壶酒，九日到山开。即事焉能赋，颓龄漫爱杯。\n清风生菊径，落日满溪台。酩酊藜床上，云来覆老莱。"
        },
        {
            "标题": "九日诸生携酒饮白沙醉中和答 其三",
            "作者": "陈献章",
            "内容": "九九八十一，去来无穷期。元精为我酒，大块为我卮。"
        },
        {
            "标题": "晓饮忽醉拥禅衣坐睡",
            "作者": "陈献章",
            "内容": "三杯过卯得瞢腾，坐拥禅衣问杀更。下砌握刀山竹冗，开门负水海棠生。"
        },
        {
            "标题": "赠陈秉常 其三",
            "作者": "陈献章",
            "内容": "大舜卷娄之，庄周竟奚取。人生贵识真，勿作孟浪死。\n谁能去中土，僦舍朝鲜里。白首金石交，视我南川子。"
        },
        {
            "标题": "喜闻刘亚卿得请还东山",
            "作者": "陈献章",
            "内容": "平生畏就人间饭，向晚还同此鹤栖。今夜开怀看邸报，东山归卧祝融西。"
        },
        {
            "标题": "和答林方伯待用春日见寄 其二",
            "作者": "陈献章",
            "内容": "旧雨春归莺不知，雨情莺老落花时。月露滴开莺眼膜，乾坤不了一盈亏。"
        },
        {
            "标题": "题孔雀图",
            "作者": "陈献章",
            "内容": "儿女心情未遣知，白头笑赋雀屏诗。可能乳得西周凤，来寿君王亿万期。"
        },
        {
            "标题": "梦匡庐",
            "作者": "陈献章",
            "内容": "老年心折何处山，昨夜梦鼓浔阳柁。九天无云瀑布飞，声落长江震吴楚。\n望湖亭边延五老，远之近之无不可。欲携五老还沧溟，一囊又借长髯我。"
        },
        {
            "标题": "麦秀夫于城南小渚中累土结茅居之容一之马伯干取酒共醉桃花下各赋诗为乐秀夫谒余同作附其韵 其四",
            "作者": "陈献章",
            "内容": "手拄藤枝鬓插花，夜收沆瀣晓餐霞。贵人已隔门前水，野老还通月下槎。"
        },
        {
            "标题": "四月 其二",
            "作者": "陈献章",
            "内容": "生意日无涯，乾坤自不知。受风荷柄曲，擎雨柏枝垂。\n静坐观群妙，聊行觅小诗。临阶爱新竹，抽作碧参差。"
        },
        {
            "标题": "和答林郡博缉熙将至严州见寄二首 其二",
            "作者": "陈献章",
            "内容": "四方冠盖客京畿，多少年光入鬓丝。笑语山僧还揭谛，可胜斯道落吾伊。\n缉熙许我过无定，万丈飞云一武夷。千里相思频作梦，严州谁问到官迟。"
        },
        {
            "标题": "寄严州林郡博缉熙",
            "作者": "陈献章",
            "内容": "万紫千红外，如君故可人。桐江都满树，海驿尚含春。"
        },
        {
            "标题": "和答林郡博缉熙将至严州见寄二首 其一",
            "作者": "陈献章",
            "内容": "二十年前别帝畿，而今衰鬓各成丝。人情未易分真伪，世路终当虑险夷。\n有要但看无欲止，知几端在履霜时。严州刚遇思齐地，肯放长竿到手迟。"
        },
        {
            "标题": "用韵寄林缉熙平湖",
            "作者": "陈献章",
            "内容": "秋怀耿不寐，更静复闻更。水向漫漫注，心含种种情。\n士应强到底，官岂怠将成。旧业罗浮外，东南望隔瀛。"
        },
        {
            "标题": "追次缉熙平湖旧作见寄诗韵时缉熙便道归自闽广将过白沙一话因以迓之",
            "作者": "陈献章",
            "内容": "地炉借子画寒灰，已递新诗过越台。小瓮初香犹待熟，南枝正发未全开。\n去年春比今年蚤，前浪人惊后浪催。邂逅故乡如梦耳，几时松菊见归来。"
        },
        {
            "标题": "寄怀林子南峰",
            "作者": "陈献章",
            "内容": "击玉又敲金，思君对我吟。江门临水坐，明月二更深。"
        },
        {
            "标题": "馆廷实进士于白沙社率尔成章兼呈丁明府",
            "作者": "陈献章",
            "内容": "坛有青松埭有花，烟笼寒水月笼沙。人间何处堪栖凤，岁次今年正属蛇。\n树杪看山横半面，水边寻路入三叉。高轩若肯终年住，应没閒愁上鬓华。"
        },
        {
            "标题": "武进八景为徐岭南纮作 其六 亭山夕照",
            "作者": "陈献章",
            "内容": "亭山不可喻，华顶凌天台。卑高本自形，夕照从西来。"
        },
        {
            "标题": "六十一自寿 其二",
            "作者": "陈献章",
            "内容": "孤子今来六十一，慈亲己过八旬三。旌书门外题新榜，拭泪床头换旧衫。\n少有菑畬供俯仰，不妨渔钓老东南。些儿别作长生计，岩畔丹书有两函。"
        },
        {
            "标题": "梅花 其四",
            "作者": "陈献章",
            "内容": "马蹄懒踏六街尘，閒忆当年拄颊人。江海衣冠零落尽，梅花还对白头新。"
        },
        {
            "标题": "龙眼",
            "作者": "陈献章",
            "内容": "龙眼何年种，嗟嗟旧主人。卑柯今蔽日，腐骨已成尘。\n春雨沾花足，秋虫食实频。流形非木石，鬓脚半搔银。"
        },
        {
            "标题": "宾阳楼八景 其二 牌山樵唱",
            "作者": "陈献章",
            "内容": "日夕楼上饮，瞻望南山阿。樵夫睨林木，会意岂在多。\n白云满山径，负薪行复歌。人生异出处，贫贱奈尔何。"
        },
        {
            "标题": "漉酒巾",
            "作者": "陈献章",
            "内容": "取彼头上巾，漉酒无乃卑。但求当日醉，不管后生疑。\n衷情万里隔，志士千古期。无人知此意，只有东林师。"
        },
        {
            "标题": "界江八景 其三 芦渚晴烟",
            "作者": "陈献章",
            "内容": "香芦紫烟生一缕，天风吹落芦花渚。江东行客归去来，沾衣犹带金陵雨。"
        },
        {
            "标题": "梦长髯道士以一囊贮罗浮山携以遗予纪以绝句 其一",
            "作者": "陈献章",
            "内容": "一口囊盛四百峰，翠林香雾春冥濛。低头笑问长髯老，何处方壶有路通。"
        },
        {
            "标题": "和子长民泽论诗寄兴罗浮之作",
            "作者": "陈献章",
            "内容": "飞云干老梦，拉伴骋遥临。挥手谢人世，闻歌生我心。\n今年春又过，何处洞还深。相忆山楼暮，依依向远岑。"
        },
        {
            "标题": "偶忆梦中长髯道士用一囊贮罗浮山遗予戏作示范规 其二",
            "作者": "陈献章",
            "内容": "九节之筇手所持，两年衰病负幽期。香炉瀑布还匡阜，碧水丹山自武夷。\n鸡犬几时同驭气，云霄无日不支颐。可怜一觉罗浮梦，不记长髯道士谁。"
        },
        {
            "标题": "偶忆梦中长髯道士用一囊贮罗浮山遗予戏作示范规 其一",
            "作者": "陈献章",
            "内容": "飞云万丈来冥冥，囊括谁将只手擎。南极回头一阁老，铁桥有路中天行。\n山通碧落神明卫，地有丹砂草木灵。若个长髯应识我，古来真隐不知名。"
        },
        {
            "标题": "梦长髯道士以一囊贮罗浮山携以遗予纪以绝句 其二",
            "作者": "陈献章",
            "内容": "千仞飞云只手拿，采鸾停处是仙家。青牛骑过铁桥去，踏碎璚瑶一路花。"
        },
        {
            "标题": "湖西八景为罗修撰作 其三 一峰来秀",
            "作者": "陈献章",
            "内容": "西湖有一峰，天地得撑拄。旁有龙塘峡，北有浮香坞。\n我行昆崙丘，一望一延伫。归来二三子，抵掌太极语。"
        },
        {
            "标题": "送顺德李县幕岳兼呈吴明府",
            "作者": "陈献章",
            "内容": "江上清风不卷沙，山中浊酒未藏家。数杯送客发孤唱，半醉扶吾来小车。\n莫使长官愁案牍，当令满县种桃花。敝居正在庐山下，幸不来时路口叉。"
        },
        {
            "标题": "自斗冈还至汾水江值暮",
            "作者": "陈献章",
            "内容": "归舟欲背南风发，别盏初开落日斜。社曲寄声凭骥子，武陵回首惜桃花。\n东游西泛经旬日，挥翰留诗到几家。满眼却愁归路黑，时从野老问江叉。"
        },
        {
            "标题": "蓬岛烟霞图赠罗定直",
            "作者": "陈献章",
            "内容": "丹青谁弄烟霞笔，题赠湖西公子行。携过罗浮莫开看，罗浮怕有异人争。"
        },
        {
            "标题": "湖西八景为罗修撰作 其八 大流垂玉",
            "作者": "陈献章",
            "内容": "大流无此奇，偶置银河倾。愿回银河流，免与世浊并。\n一洗日月光，再洗天地清。何止天地清，万世无甲兵。"
        },
        {
            "标题": "筑室 其一",
            "作者": "陈献章",
            "内容": "垂老无筋力，宁非板筑人。居常只谩过，即事始知贫。\n海国秋风早，山房夜气新。痴儿解了事，吾坐养吾真。"
        },
        {
            "标题": "筑室",
            "作者": "陈献章",
            "内容": "辛勤结吾庐，经始算一策。广狭更度量，卑高在平秩。\n堂以备荐享，阁以邀风日。前榜贞节门，后治渭川室。\n四垣谢粉饰，牡蛎高为骨。仰瞻势微峻，其间仅容膝。\n既以储简编，犹堪敛袍笏。是年秋在仲，筮日欣得吉。\n良友交助余，众工告易毕。把酒对梅花，浩歌新突兀。"
        },
        {
            "标题": "拨闷谩书",
            "作者": "陈献章",
            "内容": "拨闷江楼病有诗，诗成即事直堪嗤。江山莫叹无前辈，造物何尝不小儿。\n物遇岁寒形至性，天于定后见真机。大易发挥群圣达，碧玉山人近有诗。"
        },
        {
            "标题": "漫兴 其二",
            "作者": "陈献章",
            "内容": "景斜瓦碗方食，日晏柴门未开。五柳前身处士，一瓢今日颜回。"
        },
        {
            "标题": "雨中漫兴 其二",
            "作者": "陈献章",
            "内容": "急起翩翩白鹤双，黑云将雨欲迷江。人间未有高栖地，何处深山著老庞。"
        },
        {
            "标题": "漫兴 其四",
            "作者": "陈献章",
            "内容": "翠烟绿树歌鸟，青水红渠浴鸥。笑问五湖范蠡，清风何处扁舟。"
        },
        {
            "标题": "梅花 其七",
            "作者": "陈献章",
            "内容": "梅花撩我又冬残，落日深山一凭阑。病眼不知花妙处，只将花作野人看。"
        },
        {
            "标题": "梅花 其八",
            "作者": "陈献章",
            "内容": "风递微香洗渴尘，独行山路不逢人。梅花岁岁还依旧，只看何人著句新。"
        },
        {
            "标题": "梅花 其七",
            "作者": "陈献章",
            "内容": "梅坞风高不起尘，短筇聊立探花人。山塘水浅时窥影，喜与年光不斗新。"
        },
        {
            "标题": "梅花 其六",
            "作者": "陈献章",
            "内容": "朝来溪上弄花丸，天地氤氲日月还。无觅暗香疏影处，笑呼欧九问孤山。"
        },
        {
            "标题": "梅花 其八",
            "作者": "陈献章",
            "内容": "梅花如雪拥溪扉，渔父村南负酒归。纵饮不知花落去，酒醒船上见花稀。"
        },
        {
            "标题": "与廷实同游圭峰别后奉寄且申后来崖山之约 其一",
            "作者": "陈献章",
            "内容": "弄罢飞泉下玉台，青天何处首空回。城中春雨君高卧，竹下茆亭客未来。\n坐隔谈锋终日笑，碑封丹迹几回开。孤舟莫负秋来约，同到崖门白浪堆。"
        },
        {
            "标题": "梅花 其五",
            "作者": "陈献章",
            "内容": "手种梅千树，山寒半欲花。岁阑知此意，溪上问谁家。\n素艳明争雪，青萝倒绾蛇。还须邵康节，来驾白牛车。"
        },
        {
            "标题": "梅花 其九",
            "作者": "陈献章",
            "内容": "诗思梅花两绝尘，破窗残月夜窥人。明朝走马东西去，壁上空留醉墨新。"
        },
        {
            "标题": "梅花 其十",
            "作者": "陈献章",
            "内容": "樵客入林闻曙鸦，梅梢残月暗溪沙。沿溪路尽无人到，更说林逋住处赊。"
        },
        {
            "标题": "梅花 其五",
            "作者": "陈献章",
            "内容": "精神交月不交尘，看到黄昏故可人。拈出孤山难状处，一年诗债又从新。"
        },
        {
            "标题": "梅花 其九",
            "作者": "陈献章",
            "内容": "日日花边唤酒船，梅花开处酒家眠。青山一片无人买，谁与先生办酒钱。"
        },
        {
            "标题": "梅花 其五",
            "作者": "陈献章",
            "内容": "孤山山下一枝梅，春到南枝尚未开。酒醒西楼看月坐，清风湖上捲香来。"
        },
        {
            "标题": "种树 其二",
            "作者": "陈献章",
            "内容": "长日山斋不弄棋，只凭种树遣衰迟。小将梅径分枳壳，不怕松根夺荔枝。\n带雨烟光春淡泊，隔墙花影昼离披。等閒俗计休相聒，拄杖来看又有诗。"
        },
        {
            "标题": "半江十咏为谢德明赋 其十",
            "作者": "陈献章",
            "内容": "半江秋水映斜阳，几个神仙坐水旁。酒是逡巡花顷刻，一尊韩愈对韩湘。"
        },
        {
            "标题": "悯雨寄叔仁",
            "作者": "陈献章",
            "内容": "去年无雨谷不登，今年雨多种欲死。农夫十室九不炊，天道胡为乃如此。\n自从西贼来充斥，一十九年罢供忆。科徵不停差役多，岁岁江边民荷戈。\n旧债未填新债续，里中今有逃亡屋。安能为汝上诉天，五风十雨无凶年。"
        },
        {
            "标题": "盆池栽莲至秋始花 其四",
            "作者": "陈献章",
            "内容": "此夕不能寐，此乐殊无央。下堂步明月，月印花自长。\n涓涓花间露，夜滴池水香。但惜花月好，那知风露伤。"
        },
        {
            "标题": "盆池栽莲至秋始花 其一",
            "作者": "陈献章",
            "内容": "栽种已后时，花发秋将迟。虽无女伴采，亦有山蜂知。\n叶稀因地力，香远是天资。安得三闾手，临轩赋楚词。"
        },
        {
            "标题": "盆池栽莲至秋始花 其三",
            "作者": "陈献章",
            "内容": "开花恨不早，花落却生愁。白露能消物，红莲不耐秋。\n频来痴小女，对此泪长流。不识荣枯理，哀乐空相仇。"
        },
        {
            "标题": "悼林暕 其三",
            "作者": "陈献章",
            "内容": "岭北书生嗟去早，江东游子惜归迟。重阳将近无风雨，正是木犀初发时。"
        },
        {
            "标题": "次韵林缉熙游罗浮四首 其一 宿明月寺",
            "作者": "陈献章",
            "内容": "寺邻千丈石，古色剑棱棱。是物谐吾性，何年遗尔僧。\n檐牙巡鹃树，屋角挂瘿藤。坐眺秋天迥，扶摇任老鹏。"
        },
        {
            "标题": "南归途中先寄诸乡友 其一",
            "作者": "陈献章",
            "内容": "我家久住龙溪上，说著龙溪便有情。荔子不将梨斗美，沙螺休与蟹争衡。\n江村妇女蕉衫窄，市巷儿郎木屐轻。漫兴诗多谁和我，樽前忙杀马先生。"
        },
        {
            "标题": "南归途中先寄诸乡友 其二",
            "作者": "陈献章",
            "内容": "不分宾主共林塘，脱下朝衫作道装。酒为老夫开瓮盎，茗和春露滴旗鎗。\n津头水满鸳鸯下，墙背风来枳壳香。何处与君拚坐久，万株花里小藜床。"
        },
        {
            "标题": "晓枕",
            "作者": "陈献章",
            "内容": "天时人事莽何穷，睡破山窗正恼公。几点木犀三月雨，一声蜀魄五更风。\n青春有限年年老，白发无私个个同。莫共老人论甲子，闾阎稚子亦成翁。"
        },
        {
            "标题": "福童灌园",
            "作者": "陈献章",
            "内容": "绾瓶行百步，池在小桥东。抱瓮虽无忝，寒衣却未丰。\n数畦仍待绿，十趾遂流红。口腹终同及，能无愧此童。"
        },
        {
            "标题": "自伍光宇墓还登蓬莱绝顶",
            "作者": "陈献章",
            "内容": "故人坟前浇我酒，白日欲西回马首。磴危道险不可跻，下马长须扶两肘。\n三步一噫五步停，引吭出舌肺肠鸣。此时平地虑颠踣，昂首十丈梯峥嵘。\n以手捉仆肩，以足踏崖颈。跻攀欲上分寸难，又恐翻身落深阱。\n山北鸣鸺鹠，山南叫"
        },
        {
            "标题": "蓬莱山祭伍光墓",
            "作者": "陈献章",
            "内容": "道骨成仙蜕，名山是阆丘。云中骑款段，天上叫"
        },
        {
            "标题": "读宛陵先生历览昔贤皆泯泯寻思鲁叟自波波 其一",
            "作者": "陈献章",
            "内容": "几上凝尘封玉轸，南风不入琵琶引。仲由言志夫子哂，当泯泯时须泯泯。"
        },
        {
            "标题": "经曝日台",
            "作者": "陈献章",
            "内容": "何处猿声更断肠，夜闻孤女哭凄凉。泪痕滴著台旁树，纵到春风亦少芳。"
        },
        {
            "标题": "用前韵寄文都曝日台",
            "作者": "陈献章",
            "内容": "君家曝日有高台，君坐台中日几回。旁舍先生扶杖过，平湖县博寄诗来。\n不知天道晴还雨，屡见山花落又开。已有高人来指点，白云何处路旁堆。"
        },
        {
            "标题": "寄陈仲冶金台",
            "作者": "陈献章",
            "内容": "万里传声仲冶裘，上林春好任郎游。而翁八十二春秋，浩笑江边碧玉楼。"
        },
        {
            "标题": "昼睡为雀所喧",
            "作者": "陈献章",
            "内容": "野风吹隙檐翻雀，昼搅床风雀搅眠。若道神仙无一事，老夫当日未神仙。"
        },
        {
            "标题": "中秋期诸友不至",
            "作者": "陈献章",
            "内容": "山妻有钱肯沽酒，诸友赋诗期不来。范生也逐吾儿去，一夜清光对玉台。"
        },
        {
            "标题": "将如外海看山先寄道傍诸友",
            "作者": "陈献章",
            "内容": "吾衰何所如，俯仰在一席。舍傍有小水，相望渺南北。\n静久动乃宜，住多行亦得。朝往暮南还，路旁事旧识。\n故人邀我饭，半饷吾未惜。东老对回公，神仙无恶客。"
        },
        {
            "标题": "约诸友游圭峰文都报子病不果行",
            "作者": "陈献章",
            "内容": "西望苍崖意已倾，怪来天道与人情。云头似墨朝垂幕，两脚如丝夜拥绫。\n三约两违真未信，百忧千算卒无成。相看独有南山老，打硬犹堪逐后生。"
        },
        {
            "标题": "赠刘进夫还永丰兼寄罗养明杨荣敷罗清极湖西诸友 其一",
            "作者": "陈献章",
            "内容": "江船恋恋费行缠，我托刘郎亦是仙。何处青山君忆我，月明湖上酒醒眠。"
        },
        {
            "标题": "赠刘进夫还永丰兼寄罗养明杨荣敷罗清极湖西诸友 其二",
            "作者": "陈献章",
            "内容": "一峰原上夕阳斜，云掩閒门几树花。见说西风吹不死，散分春色与邻家。"
        },
        {
            "标题": "将营土阁使人取材于海山飓作舟踰期始至喜而赋此",
            "作者": "陈献章",
            "内容": "飓母徒怀一月忧，眼中材木称心求。老妻洗爵倾红秫，秋浪来帆出白头。\n万里沧波宜远望，四时风月欠高楼。时哉版筑休停手，二顷陂田幸晚收。"
        },
        {
            "标题": "乞恩南归先寄诸乡友候我于曹溪者",
            "作者": "陈献章",
            "内容": "诸君来访曹溪洞，腊月扁舟我亦还。白帽影连江上水，清猿声断峡中山。\n公能少为烟霞住，我岂不如鸥鹭闲。枕中收得淮南记，更与南山长老看。"
        },
        {
            "标题": "湖西九岩为一峰题 其六 英公岩",
            "作者": "陈献章",
            "内容": "翠掩千寻洞，青窥一窍天。人间无绝境，不要问桃源。"
        },
        {
            "标题": "廷实累约游厓山不遂世卿在数千里外不期而同固亦有数次旧韵寄廷实",
            "作者": "陈献章",
            "内容": "海中来觅羡门生，雪浪如山故故倾。画舫两期人不至，苍厓一别岁频更。\n嘈嘈鼓笛轰云下，弄弄波涛到月明。谁道青莲李居士，一槎千里共浮溟。"
        },
        {
            "标题": "赠吴惠州绎思",
            "作者": "陈献章",
            "内容": "皂盖朝天阙，青山道故乡。高堂开寿斝，酩酊别莆阳。"
        },
        {
            "标题": "赠童子久住侍父入京",
            "作者": "陈献章",
            "内容": "还著小坡随长公，天葩未吐孝经通。青襟谁不羡童子，白发我徒成老翁。\n曝日家声从此大，凌云气魄盖人雄。曲江清献乡先达，敢道后来无此风。"
        },
        {
            "标题": "中秋拨闷用旧韵 其二",
            "作者": "陈献章",
            "内容": "晚有悲秋意，秋来此夜分。可怜清夜酌，尽是白头人。\n紫盖终携病，朱陵愿卜坟。谁能天地外，别去觅乾坤。"
        },
        {
            "标题": "赠刘程乡别",
            "作者": "陈献章",
            "内容": "肃庵今又别，酒醒望圭峰。秋色此溪树，暝烟何处钟。\n功名悲梦蝶，文字耻雕虫。故里荒坟在，归来拜一峰。"
        },
        {
            "标题": "送刘程乡游玉台",
            "作者": "陈献章",
            "内容": "春草杨敷曾醉处，秋风又拂长官衣。黄云不是栖贤地，才到黄云便说归。"
        },
        {
            "标题": "偶成",
            "作者": "陈献章",
            "内容": "秋月朗耀秋风清，渔翁自歌还自听。却惭夜半留双睫，早为人间了六经。\n贤圣当为天下极，何人不共此心灵。从前欲洗安排障，万古斯文看日星。"
        },
        {
            "标题": "秋江晚渡",
            "作者": "陈献章",
            "内容": "扁舟何处渡长津，水阔烟生不见身。莫向西岩敛高楫，天涯时有暮归人。"
        },
        {
            "标题": "泉石为顺德张氏题",
            "作者": "陈献章",
            "内容": "江山几处堪还我，泉石边头合有人。高著一双无极眼，闲看宇宙万回春。"
        },
        {
            "标题": "秋雨书事寄黄叔仁",
            "作者": "陈献章",
            "内容": "岭南气候殊中土，七月初穷乃无暑。树杪昼蒙密密云，檐前夜滴丝丝雨。\n忽闻海上长风生，卷入寒城翳钟鼓。东舍今晨母敛儿，西邻昨夜夫葬妇。\n人间生死不可期，恸哭苍生奈何许。"
        },
        {
            "标题": "雨中送客江上偶成",
            "作者": "陈献章",
            "内容": "细雨江边送画桡，肩舆如梦看春潮。不知此处谁分付，笑倚南风酒未消。"
        },
        {
            "标题": "观群儿钓 其二",
            "作者": "陈献章",
            "内容": "仰面看垂钓，失脚堕危石。若是谪仙人，水中眠亦得。"
        },
        {
            "标题": "阙题二首 其一",
            "作者": "陈献章",
            "内容": "浩浩江门水自流，怀人独听五更秋。风飘万古云无著，月上千山梦易幽。\n老去不堪杯酒别，诗成不觉始生愁。世间极乐惟君事，一曲琴声韵欲浮。"
        },
        {
            "标题": "观群儿钓 其一",
            "作者": "陈献章",
            "内容": "群儿齐弄钓，其一偏多遇。馀三未得手，投竿来上树。"
        },
        {
            "标题": "阙题二首 其二",
            "作者": "陈献章",
            "内容": "年光想像似浮云，梦冷长亭柳色新。记得出门时节好，自教寒食岁同春。\n烟分玉树花明远，露满南山草半茵。尘路岂能忘此念，故来河畔理丝纶。"
        },
        {
            "标题": "九日怀麦岐时往江东未返用前韵 其二",
            "作者": "陈献章",
            "内容": "茱萸何处酒，胜日与君期。渔翁歌独钓，江月夜明卮。"
        },
        {
            "标题": "宿回龙寺",
            "作者": "陈献章",
            "内容": "酒醒回龙欲二更，迢迢秋漏彻江城。何须不理东湖棹，徐孺庭前月自明。"
        },
        {
            "标题": "九日怀麦岐时往江东未返用前韵 其一",
            "作者": "陈献章",
            "内容": "东西填脚债，已过一秋期。今日拈花处，思君第一卮。"
        },
        {
            "标题": "次韵汪鼎夫侍御寿母生日",
            "作者": "陈献章",
            "内容": "可恨白云无羽翼，白云朝暮在江南。君亲于我皆无尽，忠孝须君两不惭。\n锡命有封当第一，折肱治病不论三。高堂寿斝重阳近，又借黄花一度酣。"
        },
        {
            "标题": "题心泉赠黄叔仁",
            "作者": "陈献章",
            "内容": "夜半汲山井，山泉日日新。不将泉照面，白日多飞尘。\n飞尘亦无害，莫弄桔槔频。"
        },
        {
            "标题": "图新书舍怀世卿时别白沙半月",
            "作者": "陈献章",
            "内容": "月上斋垣白，疏梅共主宾。偶来对月饮，不见如花人。\n已觉书难至，常疑梦与亲。海山犹在眼，何处却逢春。"
        },
        {
            "标题": "闻揽山近有车马之迹因赠缉熙并寄竹斋丈",
            "作者": "陈献章",
            "内容": "白日传呼搅翠崖，谁家玉树碧云埋。只疑冬酒开松径，定有山灵怨竹斋。"
        },
        {
            "标题": "偶阅岳季方题商山四皓图次韵 其三",
            "作者": "陈献章",
            "内容": "虎困龙疲战两间，孤标千丈起商颜。不将老眼看人世，肯为留侯误出山。"
        },
        {
            "标题": "偶阅岳季方题商山四皓图次韵 其一",
            "作者": "陈献章",
            "内容": "道穷夫子不东周，历世纷纷讲智谋。四老若将三杰比，真成饮水胜封侯。"
        },
        {
            "标题": "读朱晦庵注参同契",
            "作者": "陈献章",
            "内容": "神仙不注参同契，火候工夫那得知。千古晦庵拈一语，可怜无及魏君时。"
        },
        {
            "标题": "社西村 其二",
            "作者": "陈献章",
            "内容": "结茅依里社，村以社西名。客至惟谈稼，年衰不入城。\n邻鸡上树宿，水鹤傍人鸣。向晚寻牛去，前冈笛又轰。"
        },
        {
            "标题": "社西村 其一",
            "作者": "陈献章",
            "内容": "孤村比屋静，疏竹小塘幽。何处还三径，如公也一丘。\n晚田行布狗，春草散"
        },
        {
            "标题": "社西村 其四",
            "作者": "陈献章",
            "内容": "社主对诸阡，居庐散百烟。共来乡社会，同乐帝尧年。\n折花潮没屐，吹笛月随船。偶寻社西去，又赋社西篇。"
        },
        {
            "标题": "社西村 其六",
            "作者": "陈献章",
            "内容": "卜筑真何意，施为但自由。乡音还社阮，家业且陂头。\n野老眠看客，山童坐饮牛。无生知乐否，更为问骷髅。"
        },
        {
            "标题": "社西村 其三",
            "作者": "陈献章",
            "内容": "君家里社西，我家里社东。平分社公雨，不隔马牛风。\n瓜地妻能种，衣巾俗与同。云边采芝径，高尽玉台峰。"
        },
        {
            "标题": "弘治二年冬子长命书是日应之 其一",
            "作者": "陈献章",
            "内容": "数年学道究重玄，山顶莲花水底天。今朝悟来无一物，不离本性即神仙。"
        },
        {
            "标题": "四月廿七日五鼓起索衣往来房户间失脚仆地伤面咎在不谨然亦衰年久病气弱无力之验也为诗以自悼 其一",
            "作者": "陈献章",
            "内容": "胫骨衰无力，颠危刚莫支。少年非一蹶，今日独多悲。\n形模甘老丑，面目对人疑。呼儿教涤血，不忍报慈闱。"
        },
        {
            "标题": "四月廿七日五鼓起索衣往来房户间失脚仆地伤面咎在不谨然亦衰年久病气弱无力之验也为诗以自悼 其二",
            "作者": "陈献章",
            "内容": "风捲芭蕉雨，南窗夜拥衾。人当惩乐正，我已愧曾参。\n一一观天命，时时动此心。林间子规鸟，那更助悲吟。"
        },
        {
            "标题": "刘景仁自雷州别二亲还永丰过白沙赠之",
            "作者": "陈献章",
            "内容": "何处寒笳动晓风，江门别舸太匆匆。半肩不是雷阳物，何得雷阳在梦中。"
        },
        {
            "标题": "宿倪麟所石榴花秋开",
            "作者": "陈献章",
            "内容": "老蟾半影秋如水，曙色一声霜满街。白发山人到城府，石榴花下借眠来。"
        },
        {
            "标题": "万松草屋 其二",
            "作者": "陈献章",
            "内容": "畏途千百转，回首见诸山。若个幽求子，结茅松树间。\n希夷归华顶，黄绮在商颜。分我青精饭，从君亦不还。"
        },
        {
            "标题": "题民泽九日诗后",
            "作者": "陈献章",
            "内容": "我思陶长官，庐山一杯酒。世远道弥光，岁岁此重九。\n酒中有歌者，划然金石奏。谓从秦汉下，藩篱士夫口。\n藩篱苟不顾，其中更奚有。寥寥二千里，长夜不复昼。\n俛仰宇宙间，孤光映疏柳。民泽长者言，藩篱自兹厚。\n兹晨偶拈出，以洗薄俗陋。"
        },
        {
            "标题": "万松草屋 其一",
            "作者": "陈献章",
            "内容": "南山爱夫子，夫子爱南山。孤鹤去千载，万松栖半间。\n无愁催白发，有药驻朱颜。夜半风雷作，龙来问大还。"
        },
        {
            "标题": "始闻秋风作",
            "作者": "陈献章",
            "内容": "西风中夜起，天地始肃清。白雁霜前意，玄蝉露下声。\n幽人亦何事，版筑初经营。何时登此阁，坐望罗浮征。"
        },
        {
            "标题": "感事示黄生叔仁",
            "作者": "陈献章",
            "内容": "亲老需甘软，家贫乏囷仓。卖文应不免，为恨故难忘。\n挥俗黄生激，辞宾子觉刚。尔曹虽得罪，无愧在门墙。"
        },
        {
            "标题": "寿南山翁七十 其一",
            "作者": "陈献章",
            "内容": "朝看亦南山，暮看亦南山。南山长不老，聊以永君年。"
        },
        {
            "标题": "寿南山翁七十 其二",
            "作者": "陈献章",
            "内容": "万株松上花，千日杯中酒。儿孙戏膝前，一舞一回寿。"
        },
        {
            "标题": "奉寄黄岩使君邝载道柱史答来教也二首 其一",
            "作者": "陈献章",
            "内容": "御史交情白首真，传书况复有严亲。黄岩逐客遥怜汝，紫水渔竿更恼人。\n岁月江湖双鬓短，声名天地一官贫。相逢他日论何事，次第哦诗百首新。"
        },
        {
            "标题": "病中咏梅 其七",
            "作者": "陈献章",
            "内容": "山阁数株梅，山翁手自栽。有花娱我老，无计避人开。\n色映书帷净，香寻墨沼来。庶几吾服汝，不作委蒿莱。"
        },
        {
            "标题": "与雷震阳",
            "作者": "陈献章",
            "内容": "近午黄鹂鸣树树，深春红雨落山山。谁开灯火书帷地，郎在丹青画幅间。\n醉墨收归湘箧富，狂诗抄与郢人看。墙隈只欠梧桐树，高翼还随老凤抟。"
        },
        {
            "标题": "钟氏席上赋四十韵",
            "作者": "陈献章",
            "内容": "九日江涛稳，孤舟客子来。两番惊老瘦，一别长婴孩。\n爨婢携筐出，溪童负水回。家家秋酿熟，处处菊花开。\n馔有江鱼美，拳无俗子猜。敬恭存酌醴，意思剧甘醅。\n暂去终投辖，将留故下鋂。稍喧防笑语，屡起雪樽罍。\n石榻偏成卧，柴关莫乱推。交情双烂漫，高兴一崔嵬。\n树暗虫飞乱，山深猿啸哀。萧骚鸣涧竹，绿净映溪苔。\n吹篴丹枫浦，鸣榔白浪堆。平生羡渔牧，此地讶云雷。\n掬涧头垂膝，看云手拄颏。天机闻答响，物理识枯荄。\n小立依林隙，微吟近水隈。直防纱帽落，不放玉山颓。\n稚子能看客，诸君总爱才。烧茶供小枕，醒酒当残杯。\n迹混何须灭，心空不假灰。相依南郭倚，独傲北枝梅。\n孔氏终怀宝，颜公未凿抔。因君投僻远，为我剪蒿莱。\n瓜接青门邵，堂开绿野裴。疏渠下滚滚，辨土得每每。\n盛惠兼群从，香名尽八垓。自惭非俊杰，何足忧琼瑰。\n欲报王孙饭，深愁漂母咍。流连过日暮，感激把诗裁。\n问客分粇粒，呼奴拾芋魁。生涯从料理，胜事亦胚胎。\n松柏当轩大，桑麻绕舍栽。清泉几仙井，白石一天台。\n阆苑何劳拟，桃源若可陪。东皋晨傲睨，南陌夕低佪。\n或作骑牛者，何尝跃马哉。峰峦皆锦绣，屏翳亦楼台。\n堪觉赓诗苦，无宁苦雨催。凭将一斛水，尽涤句中埃。"
        },
        {
            "标题": "得萧文明寄自作草书至 其三",
            "作者": "陈献章",
            "内容": "束茅十丈扫罗浮，高榜飞云海若愁。何处约君同洗砚，月残霜冷铁桥秋。"
        },
        {
            "标题": "睡乡",
            "作者": "陈献章",
            "内容": "漆园蝴蝶故翩翩，一落人间今几年。试向髑髅原上望，八荒明月正堪眠。"
        },
        {
            "标题": "与子长说诗忽闻有谈方伯华容刘先生德政者因用韵以示",
            "作者": "陈献章",
            "内容": "皇皇孔孟老于行，公履何阶是不轻。万有乾坤浑欲动，一波沧海莫令生。\n闭门想见衡山大，照眼遥分楚水清。肯为苍生留不去，三年方岳岂无成。"
        },
        {
            "标题": "怀古",
            "作者": "陈献章",
            "内容": "五斗之粟可以生，折腰殆非贤所能。即生斯世须妨俗，莫道前身不是僧。\n庐阜社中期滚滚，浔阳菊畔醉腾腾。南山歌罢悠然句，谁续先生五字灯。"
        },
        {
            "标题": "九日诸生携酒饮白沙醉中和答 其一",
            "作者": "陈献章",
            "内容": "老病得狂痴，欢呼九日期。自补登山屐，谁供把酒卮。"
        },
        {
            "标题": "九日诸生携酒饮白沙醉中和答 其二",
            "作者": "陈献章",
            "内容": "诸君为饮会，老子不须期。尽数篱前菊，一花拈一卮。"
        },
        {
            "标题": "侍御朱先生将还京再过白沙言别出示同寅周先生送行诗因附其韵",
            "作者": "陈献章",
            "内容": "老大师门浪我推，飞腾天路是君期。两藩须按兵民籍，百姓当悬父母思。\n烛剪山斋曾旧雨，盖倾京国亦多时。分携别作无言赠，处处还君不暂离。"
        },
        {
            "标题": "崔潜送菊坡先生遗像至适乡人送紫菊一株遂以答之",
            "作者": "陈献章",
            "内容": "高风千古镇浮华，儗酌寒泉荐菊花。江上一株红带雨，丹青同日到山家。"
        },
        {
            "标题": "答吴乐善送菊",
            "作者": "陈献章",
            "内容": "两茎何处萎霜根，路入庐山不问村。佳节总非前日月，新香犹袅旧龙门。\n气清天与金行秀，色浅人知土德尊。今日渊明不能领，倒巾檐下弄诗魂。"
        },
        {
            "标题": "送李刘二生还江右用陶韵 其一",
            "作者": "陈献章",
            "内容": "夜闻桂树芳，晨起山鸟喧。客从远方来，历我阶西偏。\n手持诸侯书，徵会在匡山。我愿结其人，遂往不复还。\n滞形宇宙内，俛仰独何言。"
        },
        {
            "标题": "送郑巡检休官还莆",
            "作者": "陈献章",
            "内容": "卑栖一枝足，高举入云层。大鹏非斥鴳，斥鴳非大鹏。\n卑高各有适，小大不相能。归去木兰溪，溪鱼美可罾。"
        },
        {
            "标题": "吴瑞卿送菊用东坡韵答之",
            "作者": "陈献章",
            "内容": "江山摇落见霜葩，枕畔香风到细丫。不是先生爱孤寂，人间回首已无花。"
        },
        {
            "标题": "送李刘二生还江右用陶韵 其二",
            "作者": "陈献章",
            "内容": "中年见二子，楚楚西江英。问讯徐苏里，千年有馀情。\n开樽对冥月，高歌亦心倾。胡为别我去，感此秋蛩鸣。\n赠处各有言，慨然尽平生。"
        },
        {
            "标题": "中秋夜示江右李刘二生",
            "作者": "陈献章",
            "内容": "胜会古来非独今，两生尊酒喜同斟。且看溟海中秋月，莫动匡庐半夜心。\n天道端须怜主客，浮云不敢弄晴阴。尧夫独爱梧桐上，万籁无声意自深。"
        },
        {
            "标题": "候方伯刘东山先生至 其二",
            "作者": "陈献章",
            "内容": "易传遗书共此函，偶拈一事问河南。数千里外涪州梦，透到龙门何处庵。"
        },
        {
            "标题": "候方伯刘东山先生至 其一",
            "作者": "陈献章",
            "内容": "客从天柱得琅函，来试丹砂岭以南。有个道人眠不起，洞门深锁白龙庵。"
        },
        {
            "标题": "次韵刘方伯东山见寄",
            "作者": "陈献章",
            "内容": "一为雷雨沛西东，十郡民归岳伯功。我有江门水千顷，春来只好浴凫翁。"
        },
        {
            "标题": "候方伯东山刘先生",
            "作者": "陈献章",
            "内容": "几处龙光发夜函，画船信息满东南。津头小吏殷勤报，坐爇炉香月底庵。"
        },
        {
            "标题": "奉陪方伯东山刘先生往厓山舟中作",
            "作者": "陈献章",
            "内容": "且作东山管病翁，乾坤今古笑相同。高松落落都擎日，寒水粼粼又起风。\n附子大黄天下药，虫妖鼠怪世间凶。数声鼓角沧溟暮，奇石船头鬼拜公。"
        },
        {
            "标题": "送米与何侃",
            "作者": "陈献章",
            "内容": "野馔家禽小，村舂晚粒香。莫言无厚馈，吾意在分尝。"
        },
        {
            "标题": "次韵送陈秉常之荆门州任 其三",
            "作者": "陈献章",
            "内容": "得手未偿灯火债，设心岂异贤良科。世间膏火煎熬外，无奈箕山处士何。"
        },
        {
            "标题": "次韵送陈秉常之荆门州任 其二",
            "作者": "陈献章",
            "内容": "紫盖垂阴宿雾收，下临云梦此何州。黄鹤飞来一回顾，不尽荆门天际头。"
        },
        {
            "标题": "次韵送陈秉常之荆门州任 其一",
            "作者": "陈献章",
            "内容": "不辞远道赴荆门，不避儿童笑稗官。閒望白云飞綵水，脚头落处洞门宽。"
        },
        {
            "标题": "次韵汪御史留别",
            "作者": "陈献章",
            "内容": "百代文章百代儒，小将碧玉赞黄虞。功名路上多尘土，桃李人间见此夫。\n顷以高谈知识量，未闻俗态是规模。不因指示晨鸡唱，白日谁知有两徒。"
        },
        {
            "标题": "德庆峡是年大水舟行不由故道",
            "作者": "陈献章",
            "内容": "客路一千里，羊肠八百盘。时时行树杪，往往异人间。\n竹缆牵江暝，絺衣入峡寒。倚门应尽日，谁与报平安。"
        },
        {
            "标题": "程节妇诗钟氏狂客之女",
            "作者": "陈献章",
            "内容": "风俗当年坏一丝，直到于今腐烂时。欲论千古纲常事，除是渠家节妇知。"
        },
        {
            "标题": "送黄希颜之太平推官",
            "作者": "陈献章",
            "内容": "有官五马后，无官百揆前。不将前后看，须著有无言。"
        },
        {
            "标题": "用筠巢翁韵兼呈翁",
            "作者": "陈献章",
            "内容": "酒处能歌未尽陶，还从酒处说功劳。每因兴去开三径，日对花来醉几遭。\n春意满胸成浩笑，花神觌面见挥毫。南山向晚无真意，只谩悲吟也未高。"
        },
        {
            "标题": "晓枕再和 其二",
            "作者": "陈献章",
            "内容": "外生即非死，胡为乐久生。去来大化内，俗眼未分明。\n我寿元无极，君才亦太清。五峰南斗上，何日踏歌行。"
        },
        {
            "标题": "赠羊长史寄辽东贺黄门钦",
            "作者": "陈献章",
            "内容": "此心自太古，何必生唐虞。此道苟能明，何必多读书。\n寂寂委山泽，于于来京都。斯人各有分，彼此何能踰。\n杪秋风日清，呼儿理肩舆。聊为玉台游，言笑谁与俱。\n屈指意中人，一坐一踟蹰。归来看四壁，四壁光如如。\n圣道日榛塞，谁哉剪其芜。夫子久不见，吾生何以娱。\n常恐岁月晚，况与音问疏。申以伐木章，一日三卷舒。"
        },
        {
            "标题": "武进八景为徐岭南纮作 其五 薛堰通津",
            "作者": "陈献章",
            "内容": "薛堰归何处，披图想具区。古来探本论，无欠也无馀。"
        },
        {
            "标题": "次韵孙御史别后见寄 其二",
            "作者": "陈献章",
            "内容": "白发沧波了岁年，偶逢佳客话延缘。凤毛五色能惊世，骏骨千金表好贤。\n索莫杯盘津口月，扫空云雾水中天。宁知此地千年下，追咏能无千载前。"
        },
        {
            "标题": "藤蓑五首 其二",
            "作者": "陈献章",
            "内容": "人好蓑亦好，月光水亦光。水南有酒媪，酒热唤我尝。\n半酣独速舞，舞罢还举觞。所乐在知止，百年安可忘。"
        },
        {
            "标题": "东白张先生借予藤蓑不还戏之 其二",
            "作者": "陈献章",
            "内容": "咫尺溪光谷口分，谷中人语隔溪闻。明朝更下山亭去，溪上清风可送君。"
        },
        {
            "标题": "藤蓑五首 其一",
            "作者": "陈献章",
            "内容": "一蓑费几藤，南冈砺朝斧。交加落翠蔓，制作类上古。\n吾闻大泽滨，羊裘动世祖。何如六尺蓑，灭迹芦花渚。\n举俗无与同，天随梦中语。今夜不须归，前溪正风雨。"
        },
        {
            "标题": "藤蓑五首 其五",
            "作者": "陈献章",
            "内容": "朽生何所营，东坐复西坐。搔头白发少，摊地青蓑破。\n千卷万卷书，全功归在我。吾心内自得，糟粕安用那。"
        },
        {
            "标题": "东白张先生借予藤蓑不还戏之 其一",
            "作者": "陈献章",
            "内容": "月下溪边逐影行，还闻何处泻溪声。扶君直到源头看，七尺芙蓉赠一茎。"
        },
        {
            "标题": "次韵送藤枕",
            "作者": "陈献章",
            "内容": "万事无心一片云，再来西华打眠人。紫藤一枕谁分付，尽日酣酣红树根。"
        },
        {
            "标题": "藤蓑五首 其四",
            "作者": "陈献章",
            "内容": "新蓑藤叶青，旧蓑藤叶白。新故理则然，胡为浪忻戚。\n扁舟西浦口，坐望南山石。东风吹新蓑，浩荡沧溟黑。\n须臾月东上，万里天一碧。安得同心人，婆娑共今夕。"
        },
        {
            "标题": "藤蓑五首 其三",
            "作者": "陈献章",
            "内容": "挽蓑欲何为，新月出东岭。独速舞不休，凌乱何由整。\n旷哉漆园吏，自形还自影。"
        },
        {
            "标题": "代简答黄大理仲昭",
            "作者": "陈献章",
            "内容": "先生面目入中年，海曲丹青不遣传。尺简岂堪频问讯，两京还说旧因缘。\n馀生可试屠龙技，毕嫁才消鬻犬钱。九曲棹歌君莫唱，千秋谁和武夷仙。"
        },
        {
            "标题": "代简答方伯彭公 其二",
            "作者": "陈献章",
            "内容": "氤氲复氤氲，东君欲放春。梅花何太早，早报越城人。"
        },
        {
            "标题": "景云偕范规海上割稻",
            "作者": "陈献章",
            "内容": "犬子给炊海上舟，范生打浆两同游。田中割稻家中望，逢著诸仙莫浪投。"
        },
        {
            "标题": "题顾通府集古倡和卷后",
            "作者": "陈献章",
            "内容": "满眼珠玉光，高才极雄骋。对之不敢言，稚子来弄影。"
        },
        {
            "标题": "题林进士廷玉继母陈氏挽卷",
            "作者": "陈献章",
            "内容": "与儿酱姜儿勿号，前母生之后母劳。大统冈头寒食酒，一杯和泪洒香茅。"
        },
        {
            "标题": "题马默斋壁",
            "作者": "陈献章",
            "内容": "屋后青山屏翳合，檐前绿树烟花匝。主人闭门履不纳，跏趺明月光绕榻。\n客来问我笑不答，但闻山莺啼恰恰。橙橘盈园野芳杂，门外一江深映閤。\n四时八风谁管押，烟飞雾走龙腾甲。拙者孤舟持酒榼，成化十年甲午腊。"
        },
        {
            "标题": "题石泉",
            "作者": "陈献章",
            "内容": "蟹眼不绝西坡陀，涓流直下成江河。君钓石泉歌不得，江门渔父为君歌。"
        },
        {
            "标题": "题画松泉为张别驾",
            "作者": "陈献章",
            "内容": "吉水流石，涧生两松。树洗耳挂，飘无此佳。处幸逢尧，舜那无巢。"
        },
        {
            "标题": "石门次林缉熙韵 其二",
            "作者": "陈献章",
            "内容": "孤舟昔系飞来寺，白首重来十四秋。君看秋风吹彩鹢，何如老子坐青牛。\n留情世事终何补，得意云山亦易休。见说夔龙满朝著，九重应许放巢由。"
        },
        {
            "标题": "题画松泉为张别驾",
            "作者": "陈献章",
            "内容": "松乃木之雄，公亦人中龙。何须看画本，千丈在胸中。"
        },
        {
            "标题": "石门次林缉熙韵 其一",
            "作者": "陈献章",
            "内容": "与君倾盖定前言，来往青山十五年。老我自知难用世，劳君相送过贪泉。\n清言晚对江边寺，离思秋生鸟外天。留取西华一樽酒，春风还拟上江船。"
        },
        {
            "标题": "缉熙至用寄兼素先生韵写怀 其二",
            "作者": "陈献章",
            "内容": "草阁春风忽两人，坐临江水看江云。寻常肝肺诗中写，六十头颅镜里分。\n落絮风惊还著树，行人日出便离群。孤舟远下南京道，望断梅关不见君。"
        },
        {
            "标题": "岁暮得林缉熙平湖书",
            "作者": "陈献章",
            "内容": "开缄不见平湖字，君往平湖今几冬。想见朱颜非往日，故人林下首如蓬。"
        },
        {
            "标题": "缉熙至用寄兼素先生韵写怀 其一",
            "作者": "陈献章",
            "内容": "黄鹂啼破海山春，万里沧溟一片云。童子烧香宾客坐，老妻谋酒隔墙分。\n閒花坞里藏春色，麋鹿山中失旧群。今夜蒲团空对我，明朝烟艇不随君。"
        },
        {
            "标题": "题万松庵壁",
            "作者": "陈献章",
            "内容": "昔年曾赋万松轩，一饭松根有俗缘。旋摘黄花傅白酒，真成东老对回仙。"
        },
        {
            "标题": "戏题张千户画松",
            "作者": "陈献章",
            "内容": "张侯画松人不识，松不画横惟画直。上干青霄下盘石，倒卷苍龙二千尺。\n神物安可留屋壁，变化虚空了无迹。不然恐遭雷斧辟，左手执弓右持戟。\n取胜无过万人敌，侯莫画松费笔力。"
        },
        {
            "标题": "题袁氏知归卷 其二",
            "作者": "陈献章",
            "内容": "阴厓水必到沧溟，石罅涓涓势已成。万古乾坤流不尽，望湖亭下更分明。"
        },
        {
            "标题": "题袁氏知归卷 其一",
            "作者": "陈献章",
            "内容": "鸟在苍岑鱼在渊，水深林密保生全。秋风莫怨茅茨破，白首眠看榻顶天。"
        },
        {
            "标题": "题袁氏知归卷 其三",
            "作者": "陈献章",
            "内容": "示我阴阳阖辟机，舂陵墨雨洒门扉。直从罔象前头见，人与乾坤一处归。"
        },
        {
            "标题": "题梁景行天壶书屋 其一",
            "作者": "陈献章",
            "内容": "打土编茅费几钱，白云深夜一灯悬。知君未是壶山主，只借壶山过两年。"
        },
        {
            "标题": "题梁景行天壶书屋 其二",
            "作者": "陈献章",
            "内容": "齑粥朝朝长白寺，衣冠夜夜百原山。三年枕席何曾设，一纸家书亦不看。"
        },
        {
            "标题": "张地曹寄林县博用韵答之 其二",
            "作者": "陈献章",
            "内容": "安得李太白，樽前同尔歌。自从识象罔，未始离无何。\n草长游人路，风鸣桂树蓑。东邻古大嫂，掩口笑何多。"
        },
        {
            "标题": "与谢胖",
            "作者": "陈献章",
            "内容": "柳市南头望客舟，青山无语水东流。江花自对黄鹂晚，风雨偏催白发秋。\n宇宙万年开老眼，肝肠一缕入春愁。明朝日出波涛暖，依旧忘机对海鸥。"
        },
        {
            "标题": "与谢胖",
            "作者": "陈献章",
            "内容": "风波来往十年身，旧事凄凉不可陈。当道岂非钩距手，青山不问打眠人。\n酒醒旅馆城南月，梦破茆茨海角春。何日定携妻子去，水田稼好最娱亲。"
        },
        {
            "标题": "景易读书潮连赋此勖之",
            "作者": "陈献章",
            "内容": "日往则月来，东西若推磨。及时愿有为，何啻短檠课。\n强者能进取，不能空坠堕。四书与六经，千古道在那。\n愿汝勤诵数，一读一百过。嗟予老且病，终日面壁坐。\n古称有志士，读书万卷破。如何百年内，能者无一个。\n书生赴场屋，势若疾风柁。不悟进为退，反言勇者懦。\n吾闻邵康节，撤席废眠卧。又闻范仲淹，画粥充饥饿。\n砥柱屹中流，有力始能荷。汝患志不立，不患名不大。\n师友为汝资，薪水为汝助。黾勉在朝夕，用为老夫贺。"
        },
        {
            "标题": "挽竹斋",
            "作者": "陈献章",
            "内容": "屋里沾裳罗一峰，门前又报竹斋翁。一年气运天何极，两叹交情日未穷。"
        },
        {
            "标题": "次韵顾通守",
            "作者": "陈献章",
            "内容": "到处能开观物眼，平生不欠洗愁杯。窗前草色烟凝绿，门外波光月荡开。\n歌放霓裳仙李白，醉空世界酒如来。春山几幅无人画，紫翠重重叠晚台。"
        },
        {
            "标题": "溪桥晚立示诸郎",
            "作者": "陈献章",
            "内容": "溪边明月扫不去，竹下清风时一呼。天与乃公供打睡，莫安桥板引樵渔。"
        },
        {
            "标题": "玉台次杨敷韵",
            "作者": "陈献章",
            "内容": "笑倚长松咏晚台，三三两两共无怀。人间紫府千回梦，我共黄云一路来。\n鹿洞当年寻李勃，鹅湖今日想东莱。将军夜半还能饮，欲引东溟入酒杯。"
        },
        {
            "标题": "六月十夜枕上",
            "作者": "陈献章",
            "内容": "岁岁与年年，几见春秋过枕前。有时自放春风颠，尧夫击壤歌千篇，大醉起舞春风前。\n碧玉不知今几年，望望衡山眼欲穿，世卿兹来何延缘。"
        },
        {
            "标题": "庐阜书舍和潘百石 其二",
            "作者": "陈献章",
            "内容": "一饭区区亦有恩，千秋罍洗定谁尊。先生终日卧隐几，童子几人来扫门。\n晴旭满窗啼鸟乱，春寒如酒著人温。江门烟景还多少，独倚寒松望远村。"
        },
        {
            "标题": "赠世卿别 其一",
            "作者": "陈献章",
            "内容": "客路经南岳，湘帆背岳开。江湖閒老梦，岁月是君来。\n相见儿童喜，别离琴瑟哀。惟应楚云外，更起望仙台。"
        },
        {
            "标题": "得世卿子长近诗赏之 其三",
            "作者": "陈献章",
            "内容": "诗到尧夫不论家，都随何柳傍何花。无住山僧今我是，夕阳庭树不闻鸦。"
        },
        {
            "标题": "问李深之病",
            "作者": "陈献章",
            "内容": "竹林花埭酒旗风，秋赏春游事事同。伏枕六旬犹未起，相思红日满帘栊。"
        },
        {
            "标题": "书称顾别驾勉庵别驾诗以博笑",
            "作者": "陈献章",
            "内容": "勉庵别驾今相随，书法兼之盖亦宜。若道是名皆外物，因君分别却生疑。"
        },
        {
            "标题": "示诸生 其一",
            "作者": "陈献章",
            "内容": "无我无人无古今，天机何处不堪寻。风霆示教皆吾性，汗马收功正此心。\n水火鼎中非玉液，鸳鸯谱里失金针。道人欲向诸君说，只恐诸君信未深。"
        },
        {
            "标题": "吴节妇",
            "作者": "陈献章",
            "内容": "江山逢此会，真地作光辉。路转扶溪北，山来越岭西。\n春光流圣泽，明月照霜帷。碧玉遥相贺，云中卧赋诗。"
        },
        {
            "标题": "寄邓俊圭",
            "作者": "陈献章",
            "内容": "韶州西去是衡山，楚客舟从岭左还。欲语祝融天上事，思君迢递见君难。"
        },
        {
            "标题": "五月菊 其一",
            "作者": "陈献章",
            "内容": "露饮霜餐不记秋，黄花三昧室中求。区区形色多相似，争得先生为点头。"
        },
        {
            "标题": "五月菊 其二",
            "作者": "陈献章",
            "内容": "小变春红作淡妆，山亭初见一枝黄。醉中忽眩东篱眼，起视金钱著屐忙。"
        },
        {
            "标题": "五月菊 其三",
            "作者": "陈献章",
            "内容": "二顷南风秫正青，督邮未到长官亭。眼前虽有黄花在，不与陶公解醉醒。"
        },
        {
            "标题": "次韵呈长官赠邹汝愚",
            "作者": "陈献章",
            "内容": "江门还我自由仙，七洞天西小洞天。南去北来船过尽，无人肯住钓台前。"
        },
        {
            "标题": "题赵文卿西圃书室",
            "作者": "陈献章",
            "内容": "千里贶予西圃诗，奇哉西圃圃之奇。舍中竹色客不至，沼里天光鹤与窥。\n草树云霞分大块，古今经史属诸儿。短檠都在三年课，泉壤于今海内知。"
        },
        {
            "标题": "野坐",
            "作者": "陈献章",
            "内容": "团盖青松午，重裀绿草春。野晴莺得意，花盛蝶伤神。\n断霭生西坞，残潮下暝津。竹根酣共卧，不觉藓沾身。"
        },
        {
            "标题": "真乐吟效康节体",
            "作者": "陈献章",
            "内容": "真乐何从生，觉者不复言。或疑诗语工，或云饮者贤。\n或书役心情，或琴以自宣。真乐生于心，乃在至和间。\n行如云在天，止如水在渊。静者识其端，此心当乾乾。"
        },
        {
            "标题": "神泉八景为饶鉴赋其四赠之 其六",
            "作者": "陈献章",
            "内容": "同俗不同俗，山杯映秋菊。仍闻席上歌，不是人间曲。"
        },
        {
            "标题": "喜梁文冠至",
            "作者": "陈献章",
            "内容": "驻桨梅村夜，风光胜早春。直知花是路，不觉月随身。\n草木皆知旧，江湖多贱贫。短蓑来往数，等是最閒人。"
        },
        {
            "标题": "大水浮舟至七星岩顶题其上",
            "作者": "陈献章",
            "内容": "七星岩下醉神仙，犹占龙床水底眠。我有一樽延寿酒，月明今夜对南山。"
        },
        {
            "标题": "修外海赤坭岭墓作",
            "作者": "陈献章",
            "内容": "赤坭冈头封马鬣，生荆死竹无日月。晚生曾孙贱又劣，仰首苍天泪流血。\n载锄入山日已决，北风吹我篙橹折。悲鸣中夜声呜咽，晓踏荒山马蹄热。\n开榛伐树功务捷，指挥群仆口喋喋。须臾豁见天然穴，高下山川甚蟠结。\n西南诸峰青不绝，东北漫漫海波贴。向来浅土悲灭裂，再握又恐灵气泄。\n复以玄石置墓碣，永云云来千万劫。人生贵贱那可必，下山复作儿女别。"
        },
        {
            "标题": "半江十咏为谢德明赋 其八",
            "作者": "陈献章",
            "内容": "碧海云深鹤梦劳，人间无地著卢敖。不知居士曾来否，试向波心问小舠。"
        },
        {
            "标题": "追次康节先生小圃逢春之作",
            "作者": "陈献章",
            "内容": "时物纷纷共斗妍，好春多在语莺边。傍花随柳我寻句，剩水残山天赐年。\n竹径旁通沽酒市，桃花乱点钓鱼船。而今我爱孙思邈，自古高人方又圆。"
        },
        {
            "标题": "晨起将出寻梅 其一",
            "作者": "陈献章",
            "内容": "朝烟横野犊鸣陂，索杖山斋睡起时。田父许留今日酒，梅花不欠去年诗。\n冲寒索笑来何处，带病寻香出每迟。彷佛西湖梦中见，水边篱落忽横枝。"
        },
        {
            "标题": "次韵林先生潮连馆中见寄 其二",
            "作者": "陈献章",
            "内容": "祖母年高令伯归，白云丹陛共沾衣。小臣去国身多病，圣主留心日万几。\n一饭未能忘补报，百年终是懒依违。白头恐负垂髫志，记得城西就馆时。"
        },
        {
            "标题": "歇马大径山",
            "作者": "陈献章",
            "内容": "数家烟火隔林塘，一树寒花晚自香。黄叶冢头聊歇马，鹧鸪声里近斜阳。"
        },
        {
            "标题": "谢何秋官惠米追次陈后山韵",
            "作者": "陈献章",
            "内容": "相逢不肯诉家贫，眼底斯人又姓陈。惭愧太仓分一斗，乾坤多少病饥人。"
        },
        {
            "标题": "次韵林先生潮连馆中见寄 其一",
            "作者": "陈献章",
            "内容": "烟村渺渺树成行，社屋三间是讲堂。竹叶林中堪送老，菊花篱下又逢霜。\n膳夫问煮鲂鱼美，田舍邀尝早稻香。入社撚须谁最数，共寻佳句答年光。"
        },
        {
            "标题": "华盖仙踪为谢布政作时谢已物故",
            "作者": "陈献章",
            "内容": "华盖山头云起时，群仙云里谢弹棋。谢公不用登山屐，借得千秋一鹤归。"
        },
        {
            "标题": "扶胥口书事借浴日亭韵",
            "作者": "陈献章",
            "内容": "早春约我扶胥口，今日进舟黄木湾。使君已去漫留诺，水国独吟空见山。\n老向烟波真得地，晚来风日更开颜。明朝去觅南川子，与话平生水石间。"
        },
        {
            "标题": "自怡堂为增江湛演题民泽世父也",
            "作者": "陈献章",
            "内容": "十亩林中半是塘，一蒲团卧花中央。百年真乐起人世，万壑清风在此堂。\n洗足正当铁桥水，振衣小坐黄云冈。四百影斜孤顶月，任是神仙也括囊。"
        },
        {
            "标题": "过端溪砚坑",
            "作者": "陈献章",
            "内容": "峡云锁断端溪水，白鹤群飞峡山紫。独怜深山老鸲鹆，万古西风吹不起。\n安得猛士提千钧，乱石溪边夜搥碎。"
        },
        {
            "标题": "次韵张侍御叔亨至白沙 其一",
            "作者": "陈献章",
            "内容": "生死遭逢未可知，两生名氏至今疑。自陈多病甘为退，肯与閒愁博得衰。\n冷雨侵人呼酒数，瘦藤扶老看花迟。绣衣未笑茅根秃，来请延陵十字碑。"
        },
        {
            "标题": "次韵张侍御叔亨至白沙 其二",
            "作者": "陈献章",
            "内容": "旧事追惟喜复悲，一生羸马著鞭迟。春来花鸟偏留赏，老去膏肓更莫医。\n苏子瞻家真一酒，邵尧夫样打乖诗。同歌同醉同今夕，绝胜长安别后思。"
        },
        {
            "标题": "雨中栽竹",
            "作者": "陈献章",
            "内容": "心被清虚引，非关索竹看。檐前才数个，淇上已千竿。\n微雨土初覆，北风天正寒。昆丘有孤凤，何处喙琅玕。"
        },
        {
            "标题": "吊邹汝愚谪石城 其一",
            "作者": "陈献章",
            "内容": "少年为意尽峥嵘，谪死天涯二十春。旧雨不留花县榻，秋风还闪石城旌。\n儿啼母绝家何处，水宿山居路几程。人事每将天不定，文章何用博虚名。"
        },
        {
            "标题": "戏题顾进士琼林宴图",
            "作者": "陈献章",
            "内容": "黄屋门前缓辔行，上林花映赐衣明。怪来老眼模糊甚，道是寻春杜少陵。"
        },
        {
            "标题": "次韵邹汝愚阳江道中见寄",
            "作者": "陈献章",
            "内容": "几番形迹落堪舆，我亦人间一腐儒。遗我数篇风格别，思君一夜鬓毛疏。\n未知满眼谁能恕，可复穷乡自作孤。十二窝中春自在，打乖正坐不尧夫。"
        },
        {
            "标题": "邀马玄真用前韵 其二",
            "作者": "陈献章",
            "内容": "驻屐冈头望且行，辘轳閒转钓丝轻。秋风篙楫来无远，夜雨溪毛剪复生。\n精舍晚开诸老共，长江东汇此门清。李家子弟虽能赋，浩浩之歌老更成。"
        },
        {
            "标题": "邀马玄真用前韵 其一",
            "作者": "陈献章",
            "内容": "閒眠閒坐或閒行，身老溪云病亦轻。客至正当秋酿熟，船来莫待晚潮生。\n江山偶得三人对，风月还添一榻清。昨日书来张主事，头颅空讶老无成。"
        },
        {
            "标题": "野菊吟寄子长再次",
            "作者": "陈献章",
            "内容": "野菊生何处，寻香杖偶扶。孤标犹讶绝，佳色旧知无。\n老弄真成独，秋来不作疏。金樽谁九日，引满对茱萸。"
        },
        {
            "标题": "梦观化书六字壁间曰造物一场变化",
            "作者": "陈献章",
            "内容": "孔子曳杖歌，逍遥梦化后。我梦已逍遥，六字书在牖。\n圣愚各有尽，观化一遭走。问我年几何，春秋四十九。\n死生若昼夜，当速何必久。即死无所怜，乾坤一刍狗。"
        },
        {
            "标题": "辱和拙作见示九日醉中再次奉答",
            "作者": "陈献章",
            "内容": "激楚嗟难和，霓裳更可同。更阑朱鸟下，声断碧云中。\n稍歇沾花雨，还吹落帽风。万松期不至，半偈欲腾空。"
        },
        {
            "标题": "夜坐 其二",
            "作者": "陈献章",
            "内容": "不著丝毫也可怜，何须息息数周天。禅家更说除生灭，黄老惟知养自然。\n昔与蜉蝣同幻化，秖应龟鹤羡长年。吾儒自有中和在，谁会求之未发前。"
        },
        {
            "标题": "谒邓家山墓",
            "作者": "陈献章",
            "内容": "掷谷莺声向此沉，绕坟春色为谁深。纸钱灰冷桐花落，已被愁风捲到心。"
        },
        {
            "标题": "清明日往孔家山墓",
            "作者": "陈献章",
            "内容": "旧隐经都会，佳城入孔家。春云低拂马，山路曲萦蛇。\n只隔飘香处，犹疑坏圃花。九原无晓夜，谁管夕阳斜。"
        },
        {
            "标题": "夜坐 其一",
            "作者": "陈献章",
            "内容": "半属虚空半属身，絪缊一气似初春。仙家亦有调元手，屈子宁非具眼人。\n莫遣尘埃封面目，试看金石贯精神。些儿欲问天根处，亥子中间得最真。"
        },
        {
            "标题": "依韵答周太守瑛见寄 其一",
            "作者": "陈献章",
            "内容": "白马山前雪满扉，隔江云树晚依微。津头日日行人过，不见长安旧布衣。"
        },
        {
            "标题": "依韵答周太守瑛见寄 其二",
            "作者": "陈献章",
            "内容": "相逢记得入京年，梦破邯郸不受牵。更说莆阳风景好，木兰溪里木兰船。"
        },
        {
            "标题": "邹吏目书至有作兼呈吴县尹 其三",
            "作者": "陈献章",
            "内容": "天涯仙客病浑家，开过东风几样花。容易江山得重九，问君何地落乌纱。"
        },
        {
            "标题": "邹吏目书至有作兼呈吴县尹 其一",
            "作者": "陈献章",
            "内容": "倾盖投缄不自轻，人间造次几晨星。天涯放逐浑閒事，消得金刚一部经。"
        },
        {
            "标题": "拉马玄真看山",
            "作者": "陈献章",
            "内容": "官府治簿书，倥偬多苦辛。文士弄笔砚，著述劳心神。\n而我独无事，隐几忘昏晨。南山转苍翠，可望亦可亲。\n岁暮如勿往，枉是最閒人。近来饮酒者，惟我与子真。\n能移柳间舫，同泛江门津。"
        },
        {
            "标题": "邹吏目书至有作兼呈吴县尹 其二",
            "作者": "陈献章",
            "内容": "落花遥对石城春，半箧残书一病身。茶筅粟瓶供客尽，不妨人笑长官贫。"
        },
        {
            "标题": "闻东山先生得请归赋此",
            "作者": "陈献章",
            "内容": "青玉之坛横素琴，绝无人地五峰深。碧云锁断元无路，东山东山何处寻。"
        },
        {
            "标题": "忆鹤",
            "作者": "陈献章",
            "内容": "孤山有月好西湖，只问湖中鹤在无。颈阁瘦躯三尺半，声摇残梦四更初。\n青田别去何由见，赤壁飞来不受呼。寂寞小斋谁作伴，赛兰香袅旧团蒲。"
        },
        {
            "标题": "次韵张主事答邓督府",
            "作者": "陈献章",
            "内容": "万古人心万古天，江门渔父笑空眠。幸逢岭外千山静，共荷台端一老贤。\n群趋岂尚班行簇，美誉当令世代传。却忆东山天下望，不留今日镇三边。"
        },
        {
            "标题": "饮酒 其二",
            "作者": "陈献章",
            "内容": "君莫停杯我为歌，我今忘我是谁何。避人懒弄船头笛，对影非无月下蓑。\n庐阜春云眠华岳，江门秋水钓银河。竹弓挽住閒人手，渐觉年来射鸭多。"
        },
        {
            "标题": "饮酒 其一",
            "作者": "陈献章",
            "内容": "酌酒劝公公自歌，三杯无奈老狂何。坐忘碧玉今何世，舞破春风是此蓑。\n一笑功名卑管晏，六经仁义沛江河。江门诗景年年是，每到春来诗便多。"
        },
        {
            "标题": "秋兴三首 其二",
            "作者": "陈献章",
            "内容": "盛时不得意，衰老徒伤悲。志士曷为尔，载籍多见之。\n翘首面昆崙，白龙有遗池。振衣一千仞，高咏秋风谁。"
        },
        {
            "标题": "赠潘上舍汉用前韵",
            "作者": "陈献章",
            "内容": "东山月上暮潮回，谁遣归帆趁月开。草屋肯留潘上舍，玉台还对古如来。\n才看溪树交成幄，又见秋沙卷作堆。半醉赠君歌亦半，教儿还覆一杯催。"
        },
        {
            "标题": "张主事报林县博归过五羊用饮酒韵",
            "作者": "陈献章",
            "内容": "太白峰头太白歌，太白不归天奈何。风雨惊回一场梦，江湖拈起十年蓑。\n山僧借谕葫芦缠，武帝收功瓠子河。若道维摩元示病，老夫当日病还多。"
        },
        {
            "标题": "再用韵示诸生",
            "作者": "陈献章",
            "内容": "贤圣低回久，千年想一临。希颜非乐道，疑孟失求心。\n逸驾行应速，寒泉汲务深。尝闻根本学，不尽泰山岑。"
        },
        {
            "标题": "次韵张侍御见寄 其一",
            "作者": "陈献章",
            "内容": "吐月山前坐四更，一凉何不献先生。鹪鹩翅短那能去，骏马蹄轻只欲行。\n见舞绿蓑知我醉，听吟素练是君清。许寻旧雨江门下，秋晚不来空寄声。"
        },
        {
            "标题": "再游三洲岩",
            "作者": "陈献章",
            "内容": "去年骢马不同游，随意云帆此系舟。万壑寒流千丈碧，五更残月四山秋。\n天门夜迥人初到，仙树年芳鹤自留。高挂一瓢休便得，人间何处问巢由。"
        },
        {
            "标题": "寒江独钓",
            "作者": "陈献章",
            "内容": "我道非空亦非小，万事舍旃终未了。朔风吹雪满江天，我只弄我桐江钓。"
        },
        {
            "标题": "宾阳楼八景 其三 罗水渔歌",
            "作者": "陈献章",
            "内容": "有月来照人，沉竿坐罗水。意与罗水深，夜静歌亦起。\n江湖虽云乐，天地惧终否。豪哉宾阳子，发积异姜吕。"
        },
        {
            "标题": "乡贤咏七首 其六 张撝",
            "作者": "陈献章",
            "内容": "城西十日雨，病叟得无饥。亦有罗希吕，厓山赏小诗。"
        },
        {
            "标题": "湖西九岩为一峰题 其三 清风岩",
            "作者": "陈献章",
            "内容": "声从窦中来，可以塞天地。借问采薇人，便知风动处。"
        },
        {
            "标题": "寄外史世卿玉台 其一",
            "作者": "陈献章",
            "内容": "两崖树石几重衙，富贵人间未足誇。到寺客携元亮酒，在山泉煮玉川茶。\n高轩倘许重过我，多病仍便久卧家。对月不禁秋思得，清吟分付一篱花。"
        },
        {
            "标题": "浴日亭次东坡韵",
            "作者": "陈献章",
            "内容": "残月无光水拍天，渔舟数点落前湾。赤腾空洞昨宵日，翠展苍茫何处山。\n顾影未须悲鹤发，负暄可以献龙颜。谁能手抱阳和去，散入千崖万壑间。"
        },
        {
            "标题": "风雨夜有数十客共饭达旦不寐",
            "作者": "陈献章",
            "内容": "老觉生涯少，贫添食指繁。雨中谁举火，夜半客推门。\n室暗承尘湿，阶翻坠瓦喧。平明不曾睡，负锸理花根。"
        },
        {
            "标题": "湖西九岩为一峰题 其二 翠华岩",
            "作者": "陈献章",
            "内容": "来说湖西者，不及华山顶。谁知岩中仙，解作石柱屏。"
        },
        {
            "标题": "答送茄瓜 其一",
            "作者": "陈献章",
            "内容": "两头肥绿压肩斜，五月江园始送瓜。童子近前与翁语，小篮瓜底是新茄。"
        },
        {
            "标题": "元旦试笔 其一",
            "作者": "陈献章",
            "内容": "六载虚叨供奉恩，白头吾亦两朝臣。闾阎击壤今弘治，简册编年又戊申。\n日色小薰秾李昼，风光欲醉乳莺春。庐冈此景谁分付，也到江门不属人。"
        },
        {
            "标题": "社中 其四",
            "作者": "陈献章",
            "内容": "社日年年会饮同，东原西埭鼓鼕鼕。无人不是桃花面，笑杀河阳树上红。"
        },
        {
            "标题": "容琴月生孙以诗来贺之",
            "作者": "陈献章",
            "内容": "春意复西良，孙枝茁更芳。自堪为喜极，谁肯笑诗狂。\n竹杖还渠撰，金杯与客长。簪花垂白发，叠映绿衣香。"
        },
        {
            "标题": "阅马氏均田文",
            "作者": "陈献章",
            "内容": "王侯尚爱橐中装，何况田家弟与兄。孟子未知人世事，独将仁义教齐梁。"
        },
        {
            "标题": "楚云台呈世卿 其二",
            "作者": "陈献章",
            "内容": "行窝还几处，云水且吾台。雨脚风吹断，潮头月涌来。\n野桥牵木渡，沙径逐牛回。亦有采樵者，放歌行负醅。"
        },
        {
            "标题": "定山许撰一峰墓志东白许墓表久不见示 其一",
            "作者": "陈献章",
            "内容": "先生老去铭当出，东白人来表可闻。却爱大流山上月，清光先到一峰坟。"
        },
        {
            "标题": "和元夕客中韵",
            "作者": "陈献章",
            "内容": "人间乐事此宵同，高坐春风一苇中。无地张灯聊对酒，是时闻雨不开蓬。\n推敲一字须公得，剪刻千门亦女工。厌见乾坤多事在，纷纷万有不如空。"
        },
        {
            "标题": "定山许撰一峰墓志东白许墓表久不见示 其二",
            "作者": "陈献章",
            "内容": "今古多闻迁史记，一峰何必我同年。先生存作垂千古，东白曰然我亦然。"
        },
        {
            "标题": "寻梅饮李鸿宅用服周韵",
            "作者": "陈献章",
            "内容": "今晨风日佳，策杖去寻梅。独树山中老，危枝石上开。\n时看残腊尽，人望早春来。谁解忘情得，神功付此杯。"
        },
        {
            "标题": "寻梅饮李鸿宅用服周韵",
            "作者": "陈献章",
            "内容": "应有花神候水西，晓林香雾隔窗迷。君谋莱妇肯沽酒，我爱孤山来杖藜。\n香影句中无乐府，梅花村里有招提。东风未到春先到，莫向南枝著眼低。"
        },
        {
            "标题": "庚戌岁九月中于西田穫早稻",
            "作者": "陈献章",
            "内容": "迟明向南亩，疏星在檐端。夫出妇亦随，无非分所安。\n道旁往来人，下车时一观。问津津不知，仰视飞鸟还。\n逻苗远峙夕，濯足荒沟寒。吾惜耦耕好，焉知世路难。\n伐鼓收西畬，黄云被江干。聊周代糟糠，作粥欢宾颜。\n邻叟携儿来，嬉戏松下关。齐声鼓腹讴，永谢攒眉欢。"
        },
        {
            "标题": "早饮辄醉示一之",
            "作者": "陈献章",
            "内容": "清晨隐几入无穷，浩浩春生酩酊中。我若扶衰出门去，可能筋斗打虚空。"
        },
        {
            "标题": "赠范能用 其一",
            "作者": "陈献章",
            "内容": "溽暑不可处，清风时满楼。如何传别教，衲被坐蒙头。"
        },
        {
            "标题": "赠范能用 其二",
            "作者": "陈献章",
            "内容": "阮籍见孙登，只闻孙登啸。针在绣不传，绣传针不妙。"
        },
        {
            "标题": "南安赠龙溪李知县",
            "作者": "陈献章",
            "内容": "玉枕山前逢使君，西风吹破玉台巾。手中玉斝休辞醉，鬓脚黄花别是春。\n凤历流年供俯仰，龙溪他日看经纶。凭君若见蒙庵老，为说于今白发新。"
        },
        {
            "标题": "赠林教谕汝惇",
            "作者": "陈献章",
            "内容": "舞雩声响在春残，只隔人间几片山。偶此通名秋竹院，共君弄艇芦花湾。\n常于岭右观诸夏，刚被梅花送一寒。普赠乾坤唯一点，万古长留宇宙间。"
        },
        {
            "标题": "赠画师",
            "作者": "陈献章",
            "内容": "高枕松根不记秋，秋来春去几时休。山中此梦公能画，我有黄金赠一舟。"
        },
        {
            "标题": "题伍光宇碑阴",
            "作者": "陈献章",
            "内容": "几年沧海一碑成，身后何须叹不平。天遣老兄生少子，千秋寒食祭公茔。"
        },
        {
            "标题": "题伍光宇碑阴",
            "作者": "陈献章",
            "内容": "松柏孤高处，春风更可寻。如君有贤配，昭德在碑阴。"
        },
        {
            "标题": "杖",
            "作者": "陈献章",
            "内容": "一杖何妨九尺材，白头筋力小低佪。西崖拄月翩翩去，浦口挑云得得来。\n原壤见之休叩胫，醉乡扶我且衔杯。一生用底公须爱，持赠山僧恐未该。"
        },
        {
            "标题": "和陶 其二 移居",
            "作者": "陈献章",
            "内容": "留连脯时酒，吟咏古人诗。夕阳傍秋菊，采之复采之。\n采之欲遗谁，将以赠所思。所思在何许，千古不同时。\n四海倘不逢，吾宁独去兹。愿言秉孤贞，勿为时所欺。"
        },
        {
            "标题": "赠同游马玄真伍伯饶甥舅",
            "作者": "陈献章",
            "内容": "江流东与海潮通，江去潮来今古同。岩洞风光诗卷里，天涯岁月钓船中。\n老甥动止常随舅，小友心情爱傍公。更约铁桥窥险绝，笔床琴匣未须封。"
        },
        {
            "标题": "赠张叔亨侍御出按云南",
            "作者": "陈献章",
            "内容": "到治一万里，使君行莫迟。梅花开树树，不是向南枝。"
        },
        {
            "标题": "永丰刘景惠持吾亡友罗一峰事状来访白沙道其尊翁程乡宰肃庵愿友之意留余馆中数日赠以示诗",
            "作者": "陈献章",
            "内容": "儒官秋晚谢迟回，林下斋扉不浪开。顾我敢辞千古述，故人真为一峰来。\n风流想见雷封下，消息通传雪浪堆。明发仙舟闻解缆，屋乌情在莫频催。"
        },
        {
            "标题": "赠张进士入京 其八",
            "作者": "陈献章",
            "内容": "昔曾寄住长安寺，潦倒沧溟梦不回。何处思君还有梦，青山斜日两徘徊。"
        },
        {
            "标题": "与世卿同游厓山作",
            "作者": "陈献章",
            "内容": "海风昼号山木折，墨浪夜撼苍厓裂。有庙于此昭臣节，吾昔大书吾脑热。\n天冠地屦华裔别，万古不使纲常灭。角声呜鸣旗猎猎，楼船将军过击楫。\n楚客傍观默无说，肝肠里有三公铁。南山老人红玉颊，久坐松根待明月。"
        },
        {
            "标题": "出肇庆有怀马玄真",
            "作者": "陈献章",
            "内容": "红尘白浪去来年，细雨秋江看木棉。何处思君君不见，羚羊峡尾七星前。"
        },
        {
            "标题": "得世卿书讶其大略",
            "作者": "陈献章",
            "内容": "旷年为别此封书，应是山人半醉馀。海月开樽聊复尔，楚云回首问何如。\n春来几处藩篱破，老梦千年木石居。笑割衡山共君老，黄公何处且茅庐。"
        },
        {
            "标题": "次韵顾别驾留宿碧玉楼 其四",
            "作者": "陈献章",
            "内容": "不相同处是同然，三十年来办一眠。何处白云堪作雨，白云封断白龙天。"
        },
        {
            "标题": "次韵顾别驾留宿碧玉楼 其二",
            "作者": "陈献章",
            "内容": "信宿留公岂偶然，山中麋鹿避人眠。乾坤多少登临意，一洞天深一洞天。"
        },
        {
            "标题": "次韵伍南山贺碧玉楼新成 其二",
            "作者": "陈献章",
            "内容": "百尺空中天眼阔，三更月底梦诗成。安排枕几还公睡，已有阑干信客凭。\n乡里过从卢行者，海山或遇羡门生。当年碧玉无留赋，何处青云更拟陵。"
        },
        {
            "标题": "次韵顾别驾留宿碧玉楼 其三",
            "作者": "陈献章",
            "内容": "一弛一张皆自然，嘉宾未醉主人眠。两鸠相对山楼午，唤得晴天作雨天。"
        },
        {
            "标题": "次韵顾别驾留宿碧玉楼 其一",
            "作者": "陈献章",
            "内容": "白云沧海共悠然，病榻年深别驾眠。领略可胜诸老意，一帘疏雨对江天。"
        },
        {
            "标题": "次韵伍南山贺碧玉楼新成 其一",
            "作者": "陈献章",
            "内容": "脚底江山不浪开，小楼占此是天裁。光流南极窗前枕，春满东溟掌里杯。\n碧玉久亡今复见，白云朝出暮还来。梅花又报罗浮信，月上江门载影回。"
        },
        {
            "标题": "次韵王乐用佥宪见寄",
            "作者": "陈献章",
            "内容": "七十馀年未觉新，耽眠犹是向来人。春杯斟尽啼莺外，晚笛吹残钓渚滨。\n人世谨防开眼错，此怀得恐到头真。青山果是无心出，何处眠窝共卜邻。"
        },
        {
            "标题": "龙山吟走笔和陈冕 其三",
            "作者": "陈献章",
            "内容": "老柱高擎何处天，滴醯洗藓认当年。山僧犹话飞来日，撞破龙山一道烟。"
        },
        {
            "标题": "陈冕来游白沙至仰船江遇石尤风舟覆",
            "作者": "陈献章",
            "内容": "中流几覆程夫子，何况白沙门下人。贤辈何曾负天道，老夫正自怪江神。\n仁义几回惊阔论，利名何处不通津。祗应归拜庭闱日，弃置艰难不肯陈。"
        },
        {
            "标题": "龙山吟走笔和陈冕 其四",
            "作者": "陈献章",
            "内容": "第一山人俗姓卢，脚踭涂字也碑趺。寺旁老塔依然是，却是乾坤种种无。"
        },
        {
            "标题": "刘少参见寄次韵奉答",
            "作者": "陈献章",
            "内容": "西川一杯水，为我浣诗尘。身落沧溟远，心将翰墨亲。\n江楼初见客，野径别藏春。十郡停车地，千峰击壤民。"
        },
        {
            "标题": "次韵陈冕 其二",
            "作者": "陈献章",
            "内容": "西游笠顶是青天，每爱前村酒处眠。秋雨闭门人不见，依稀犹记下江年。"
        },
        {
            "标题": "龙山吟走笔和陈冕 其二",
            "作者": "陈献章",
            "内容": "何处龙山吊古坟，忽传佳句到黄云。始知佛是西方我，报答人间父母恩。"
        },
        {
            "标题": "龙山吟走笔和陈冕 其一",
            "作者": "陈献章",
            "内容": "龙山气魄小终南，行者何年住此庵。黄云道人飞两脚，也到白龙天际岩。"
        },
        {
            "标题": "赠陈冕",
            "作者": "陈献章",
            "内容": "南有沧溟水，北有昆崙山，我屋正在溪山间。瞻望不远行实难，白云朝暮常漫漫。\n桃花欲开梅又残，问君此去何时还。"
        },
        {
            "标题": "盆池栽莲至秋始花 其二",
            "作者": "陈献章",
            "内容": "秋露开炎萼，非时不遣誇。盆中玉井水，溪上舂陵家。\n酒醒凉风发，诗成缺月斜。愿为若耶叟，种水作生涯。"
        },
        {
            "标题": "新设纸帐轩中 其二",
            "作者": "陈献章",
            "内容": "阶面苔侵牡蛎墙，小轩容易领年光。只从今夜床头月，已照先生鬓脚霜。"
        },
        {
            "标题": "太虚上人以所注定山种树诗见寄喜而赋此兼稿呈定山",
            "作者": "陈献章",
            "内容": "四十年前从事劳，老来万首放诗豪。这回种树心全了，若个山僧眼总高。\n尖送定山居寺近，音来南海与神交。白莲不结杨州祖，宾主依然是远陶。"
        },
        {
            "标题": "卧游罗浮 其一 登飞云",
            "作者": "陈献章",
            "内容": "马上问罗浮，罗浮本无路。虚空一拍手，身在飞云处。\n白日何冥冥，乾坤一风雨。蓑笠将安之，徘徊四山暮。"
        },
        {
            "标题": "元日有怀杨荣夫示陈东渊",
            "作者": "陈献章",
            "内容": "今年酒不对荣夫，来岁东渊对我无。人结静缘依岭屋，日浮春色上桃符。\n哀鸿叫月今何向，野鹤穿云不受呼。老得身閒须爱惜，蚤驰虚誉费支吾。"
        },
        {
            "标题": "赠邹汝愚吏目时馆壮哉亭",
            "作者": "陈献章",
            "内容": "川云岳雨天模糊，万里山亭此客孤。又借南风吹一月，酒葫芦打药葫芦。"
        },
        {
            "标题": "失仆",
            "作者": "陈献章",
            "内容": "粥罢腰镰亦上山，晡时怅望负刍还。乍疑乍到忘归路，月满东楹未上关。"
        },
        {
            "标题": "次韵沈督府见寄 其一",
            "作者": "陈献章",
            "内容": "谁是朱陵洞里人，世间此画合描真。一瓢未醉山中圣，七字先传笔下神。\n青玉有期看我老，紫芝无语为谁春。还公一岳一万丈，半点飞云是近邻。"
        },
        {
            "标题": "读胡佥宪访缉熙榄山诗因为三绝句寄题山中书舍兼呈竹斋老丈 其一",
            "作者": "陈献章",
            "内容": "护法沙门也作人，白衣送酒此山频。天机蚤有胡僧识，算到梅花五百春。"
        },
        {
            "标题": "读胡佥宪访缉熙榄山诗因为三绝句寄题山中书舍兼呈竹斋老丈 其二",
            "作者": "陈献章",
            "内容": "白日传呼索翠崖，仙家玉树碧云埋。却疑冬酒开松径，便有山灵怨竹斋。"
        },
        {
            "标题": "海北汪廷举新作怀沙亭修古书院冷香桥于海上遣使归图并求慕竹楼记值予在病复以是诗 其一",
            "作者": "陈献章",
            "内容": "海边西望海云遮，何处怀沙不见沙。壁上画图君试看，冷香今日落谁家。"
        },
        {
            "标题": "海北汪廷举新作怀沙亭修古书院冷香桥于海上遣使归图并求慕竹楼记值予在病复以是诗 其二",
            "作者": "陈献章",
            "内容": "忽然土木见经纶，岭海于今一使君。忙杀多年簿书手，可能谈笑起斯文。"
        },
        {
            "标题": "海北汪廷举新作怀沙亭修古书院冷香桥于海上遣使归图并求慕竹楼记值予在病复以是诗 其三",
            "作者": "陈献章",
            "内容": "独怜不见竹坡翁，慕竹楼高月已空。欲点山茅照西所，一瓢无计引春风。"
        },
        {
            "标题": "读胡佥宪访缉熙榄山诗因为三绝句寄题山中书舍兼呈竹斋老丈 其三",
            "作者": "陈献章",
            "内容": "回首扶胥浪拍衣，翩然来闭榄山扉。明朝拟入清湖洞，不送山前画舫归。"
        },
        {
            "标题": "再题",
            "作者": "陈献章",
            "内容": "茅栋依岩静，柴门斫竹通。桑榆巷南北，烟火埭西东。\n一径渔樵入，孤村井臼同。邻家得美酒，吹笛月明中。"
        },
        {
            "标题": "马文祥寄五气朝元垆至 其二",
            "作者": "陈献章",
            "内容": "人间荤血共欢娱，谁作朝元五气垆。自汲山泉煮春茗，不留俗客炰江鱼。"
        },
        {
            "标题": "白沙社有怀书张廷实诗后",
            "作者": "陈献章",
            "内容": "海上竹枝非楚声，壁间科斗是贤名。粤堂东望不知处，惟见白云天际生。"
        },
        {
            "标题": "醉中作 其一",
            "作者": "陈献章",
            "内容": "酩酊高歌掩旧书，青山日月笑居诸。一番春雨无分付，枉种桃花三两株。"
        }
    ],
    "对话内容": [
        {
            "Dialogue": "{\n    角色名:同僚 \n    动作:(轻声叹息、摇头)\n    讲话:陈公甫，您可曾见如今的科举制度，真可谓千百年来盛事，却也弊端重重。昔日诸公皆以学问为重，今日士子却多因权势而得志，诚令人痛心。若问为何，皆因如今的学子难以施展才华，求名之心愈炽，反而愈生困扰。对此，您有何高见？我等都深感无奈，难道真无解乎？\n}\n\n{\n    角色名:陈献章 \n    动作:(握拳、目光坚定)\n    讲话:诸君所言，实乃我心之所系。正统之年，我曾两赴礼部，欲以才学争取一席之地，然皆以落第告终。细想其因，非我才不及人，而是制度之弊，令人心寒。科举本应是才子之登堂入室，然如今却沦为权贵之玩物，士人虽有志向，却难以实现其理想。非我一人之言，众所周知，士人之道，岂能仅以一纸文凭而论？我常思，若能重整制度，或可使士人得以自我实现，才是我辈之幸，然此愿难以言传。诸君，若无实质之变革，士人又岂能得志？\n}"
        },
        {
            "Dialogue": "{\n    角色名:罗伦 \n    动作:(微笑着，手中拿着一卷诗)\n    讲话:公甫兄，今日山水俱佳，正适合吟咏。我手中有一首新作，想请您品评。不知您对此有何见解？又是否愿意为我作一首以相应？\n}\n\n{\n    角色名:陈献章 \n    动作:(轻轻接过诗卷、眼神柔和)\n    讲话:罗兄所言，正合我心。自然乐于欣赏此中佳作，山水之美，常令人神驰，诗文更能寄托我辈情怀。诗中之意，若能渗透自然之灵气，便是最为绝妙之处。此间风景，正如理学之哲思，需细细品味，方可领悟其中真谛。若我能为您作一首，愿以山水为题，抒发心中所思，或许可共勉于此。人间景色虽美，然理学之光辉更为璀璨，愿与诸君共探诗文之道。\n}"
        },
        {
            "Dialogue": "{\n    角色名:李东阳 \n    动作:(手握书信、神情专注)\n    讲话:陈先生，仆常闻君清雅之词，颇为仰慕，今特致书一封，欲请教您关于诗文创作之道。您对字句的选择，以及意境的营造，常令我心生敬仰，倘若能得以指教，必将受益匪浅。您可否在百忙之中，赐教于我？\n}\n\n{\n    角色名:陈献章 \n    动作:(微微一笑、笔端生辉)\n    讲话:李东阳之言，实乃我之荣幸。然此事需从心而发，诗文创作者，首先需具备一颗热爱文字之心，方能在字里行间流露情感。其次，字句之间，意境尤为重要，须细腻思考，方能将心中所想化作优美之词。创作之道，非一朝一夕之功，然若能持之以恒，定能有所成就。愿与君共勉，若有机会，吾必将以真知灼见，传授于足下。\n}"
        },
        {
            "Dialogue": "{\n    角色名:乡邻 \n    动作:(点头、微微一笑)\n    讲话:陈先生，听闻您拒绝出仕，实在令人钦佩。您为何如此选择？在外人看来，仕途光鲜亮丽，您为何甘愿归于淡泊呢？\n}\n\n{\n    角色名:陈献章 \n    动作:(轻叹、目光坚定)\n    讲话:诸位乡邻，然我之心，非趋利之念。仕途虽好，然其中纷扰，常令人身心俱疲。吾所追求者，乃是心灵之宁静与学问之深入。读书写字，探讨理学，方为我之乐趣所在。若为仕途所累，岂不失去心中所愿？我愿以淡泊明志，静心于学，不求荣华富贵，唯愿一生浑浑噩噩，安然自得。\n}"
        },
        {
            "Dialogue": "{\n    角色名:湛若水 \n    动作:(捧书、认真倾听)\n    讲话:陈公甫，您在吴与弼先生门下求学，受益匪浅，实在令人钦佩。您可否与我分享些许您在学习理学上的心得体会，以供我等借鉴？\n}\n\n{\n    角色名:陈献章 \n    动作:(沉思、轻声答道)\n    讲话:湛若水之问，令我深感荣幸。求学之路，非一朝一夕之功，尤需耐心与毅力。吴先生教导我们，理学之道在于内心的修炼，重在明理而行。每每思维至深处，常会感受到一种心灵的顿悟，那便是理学的真谛。吾在师门之中，亦时常与同学探讨，互相启发，以期达到更高的境界。愿与君共勉，理学之道，需我们共同传承与发扬。\n}"
        },
        {
            "Dialogue": "{\n    角色名:朱英 \n    动作:(手握纸笔、期待地看着)\n    讲话:陈先生，您为我所作诗文作序，深感荣幸，然我对取材之道尚有些困惑，您能否赐教一二？\n}\n\n{\n    角色名:陈献章 \n    动作:(微笑、眼神温和)\n    讲话:朱英所问，乃是文人之常情。取材之道，需从生活之中细细观察，山川景物皆可为材，然更需体悟其中之情景。诗文之美，常在于字句之间的细腻情感，若能将心之所感融入其中，便能创作出动人之作。吾愿与君共勉，若有机会，定当为您提供更多的参考，助您在诗文之路上越走越远。\n}"
        },
        {
            "Dialogue": "{\n    角色名:徐志文 \n    动作:(认真地写信、神情专注)\n    讲话:陈先生，仆在此特致书一封，欲请教您关于理学的见解。您在此道上的造诣深厚，仆实在敬佩，期待能得到您的教诲。\n}\n\n{\n    角色名:陈献章 \n    动作:(微微一笑、认真作答)\n    讲话:徐志文之来信，令我感到欣慰。理学之道，乃是内心的修炼与道德的提升。常言道“修身齐家治国平天下”，理学正是教导我们如何修身做到此。吾在学习理学时，常常思考何为人之根本，何为行之所向。若能将理学之思想融入日常生活，必能自我提升，方为良策。愿与君共勉，继续探讨理学之精髓。\n}"
        },
        {
            "Dialogue": "{\n    角色名:村民 \n    动作:(点头、微笑)\n    讲话:陈先生，您常提及新会的风土人情，您对故乡的热爱可见一斑。今后有何理想与追求，愿与我等分享？\n}\n\n{\n    角色名:陈献章 \n    动作:(微微叹息、眼中闪烁光芒)\n    讲话:村民所言，实乃我之所愿。新会乃我故乡，风土人情深植于我心。吾所追求者，便是以书为伴，浸润于理学之中，传播学问，助人为乐。理想虽高，然心中所想，惟愿为乡里添砖加瓦，推动学术之发展。未来希望能有更多志同道合之友，共同探讨理学，弘扬家乡文化，期盼新会在明日之光中焕发新彩。\n}"
        },
        {
            "Dialogue": "{\n    角色名:李承箕 \n    动作:(认真听讲、眼中有光)\n    讲话:陈先生，您在学堂上讲解理学的精髓，令我深感钦佩。不知您对我今后的学业有何期望，希望能得到您的教诲。\n}\n\n{\n    角色名:陈献章 \n    动作:(微微一笑、目光坚定)\n    讲话:李承箕，若为师之弟子，自应以学为重。吾期待你能秉持求知之心，勤奋努力，方可成为栋梁之才。理学在于内心的修炼，非一朝一夕之功。每一位学子皆需在日常生活中，细细体悟，方能将理学之道融入生活。愿你以此为志，成为才子，传播学问，以报师恩。\n}"
        },
        {
            "Dialogue": "{\n    角色名:庄昶 \n    动作:(轻声吟诵、目光悠远)\n    讲话:陈兄，今日花开正盛，您可否与我共吟几句，谈谈人生的无常与诗的永恒？\n}\n\n{\n    角色名:陈献章 \n    动作:(微微一笑、沉浸于思考)\n    讲话:庄兄所言，人生如花，盛开亦会凋零，然诗之美，常在于其永恒的意境。吾常思，诗文不只是文字的堆砌，更是心灵的寄托。每一首诗，皆有其生命，虽短暂，却能流传千古。愿与君共吟，抒发心中所感，将无常化为永恒之美，以诗文相伴，铭记于心。\n}"
        }
    ]
}