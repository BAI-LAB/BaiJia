{
    "基本信息": {
        "姓名": "屈大均",
        "性别": "男",
        "出生年份": "1630",
        "死亡年份": "1696",
        "享年": "67",
        "朝代": "清",
        "家庭区分": "未详"
    },
    "亲属关系": [
        "屈大均的妻子是陈崋姜",
        "屈大均的岳父是王壮猷",
        "屈大均的妻子是王华姜",
        "屈大均的孙是屈自睽",
        "屈大均的子是屈明洪",
        "屈大均的曾伯叔祖;从曾祖是屈起鹏"
    ],
    "其他关系": [
        "屈大均友的对象是陈恭尹",
        "屈大均友的对象是朱彜尊",
        "屈大均友的对象是王宏撰",
        "屈大均友的对象是李因笃",
        "屈大均友的对象是黄生",
        "屈大均友的对象是朱彛尊",
        "屈大均为陈邦彦之学生",
        "屈大均为释函昰之学生",
        "屈大均同学、同门的对象是陈恭尹"
    ],
    "入仕信息": [
        {
            "入仕方式": "学校: 生员(庠生)",
            "入仕年份": "1645",
            "入仕年龄": "未详"
        }
    ],
    "别名信息": [
        {
            "别名": "一灵",
            "别名类型": "字"
        },
        {
            "别名": "一灵道人",
            "别名类型": "室名、别号"
        },
        {
            "别名": "二史草堂",
            "别名类型": "室名、别号"
        },
        {
            "别名": "介子",
            "别名类型": "字"
        },
        {
            "别名": "八泉翁",
            "别名类型": "室名、别号"
        },
        {
            "别名": "冷君",
            "别名类型": "字"
        },
        {
            "别名": "南海遗民",
            "别名类型": "室名、别号"
        },
        {
            "别名": "四百三十二峰草堂",
            "别名类型": "室名、别号"
        },
        {
            "别名": "屈沱",
            "别名类型": "室名、别号"
        },
        {
            "别名": "屈绍隆",
            "别名类型": "别名、曾用名"
        },
        {
            "别名": "屈邵龙",
            "别名类型": "别名、曾用名"
        },
        {
            "别名": "忠养堂",
            "别名类型": "室名、别号"
        },
        {
            "别名": "死庵",
            "别名类型": "室名、别号"
        },
        {
            "别名": "泠君",
            "别名类型": "字"
        },
        {
            "别名": "祖香园",
            "别名类型": "室名、别号"
        },
        {
            "别名": "罗浮山人",
            "别名类型": "室名、别号"
        },
        {
            "别名": "罗浮布衣",
            "别名类型": "室名、别号"
        },
        {
            "别名": "罗浮道士",
            "别名类型": "室名、别号"
        },
        {
            "别名": "翁山",
            "别名类型": "字"
        },
        {
            "别名": "菜圃",
            "别名类型": "室名、别号"
        },
        {
            "别名": "华夫",
            "别名类型": "室名、别号"
        },
        {
            "别名": "莱圃",
            "别名类型": "室名、别号"
        },
        {
            "别名": "道援堂",
            "别名类型": "室名、别号"
        },
        {
            "别名": "邵非池",
            "别名类型": "未详"
        },
        {
            "别名": "释今种",
            "别名类型": "未详"
        },
        {
            "别名": "非池",
            "别名类型": "室名、别号"
        },
        {
            "别名": "骚余",
            "别名类型": "室名、别号"
        },
        {
            "别名": "骚圣堂",
            "别名类型": "室名、别号"
        },
        {
            "别名": "骚余",
            "别名类型": "室名、别号"
        }
    ],
    "任职信息": [],
    "地理信息": [
        {
            "地名": "番禺",
            "地址类型": "籍贯(基本地址)",
            "开始年份": "未详",
            "结束年份": "未详"
        },
        {
            "地名": "番禺",
            "地址类型": "籍贯(基本地址)",
            "开始年份": "未详",
            "结束年份": "未详"
        }
    ],
    "著述信息": [
        {
            "著述名称": "先圣庙林记",
            "著述年份": "1689",
            "著述角色": "未详"
        },
        {
            "著述名称": "九歌草堂集",
            "著述年份": "未详",
            "著述角色": "未详"
        },
        {
            "著述名称": "今文笺",
            "著述年份": "未详",
            "著述角色": "未详"
        },
        {
            "著述名称": "今诗笺",
            "著述年份": "未详",
            "著述角色": "未详"
        },
        {
            "著述名称": "十八代诗选",
            "著述年份": "未详",
            "著述角色": "未详"
        },
        {
            "著述名称": "哭亭林处士",
            "著述年份": "未详",
            "著述角色": "未详"
        },
        {
            "著述名称": "四书补注兼考",
            "著述年份": "未详",
            "著述角色": "未详"
        },
        {
            "著述名称": "四朝成仁录",
            "著述年份": "未详",
            "著述角色": "未详"
        },
        {
            "著述名称": "四松阡表",
            "著述年份": "未详",
            "著述角色": "未详"
        },
        {
            "著述名称": "大都宫词",
            "著述年份": "未详",
            "著述角色": "未详"
        },
        {
            "著述名称": "安龙逸史:二卷",
            "著述年份": "未详",
            "著述角色": "未详"
        },
        {
            "著述名称": "寅卯军中集",
            "著述年份": "未详",
            "著述角色": "未详"
        },
        {
            "著述名称": "屈翁山外集:十八卷",
            "著述年份": "未详",
            "著述角色": "未详"
        },
        {
            "著述名称": "屈翁山诗集:八卷",
            "著述年份": "未详",
            "著述角色": "未详"
        },
        {
            "著述名称": "岭南诗略",
            "著述年份": "未详",
            "著述角色": "未详"
        },
        {
            "著述名称": "岭南诗选",
            "著述年份": "未详",
            "著述角色": "未详"
        },
        {
            "著述名称": "岭南诗钞",
            "著述年份": "未详",
            "著述角色": "未详"
        },
        {
            "著述名称": "广东丛书",
            "著述年份": "未详",
            "著述角色": "未详"
        },
        {
            "著述名称": "广东文选",
            "著述年份": "未详",
            "著述角色": "未详"
        },
        {
            "著述名称": "广东新语:二十六卷",
            "著述年份": "未详",
            "著述角色": "未详"
        },
        {
            "著述名称": "感事",
            "著述年份": "未详",
            "著述角色": "未详"
        },
        {
            "著述名称": "扬州感旧",
            "著述年份": "未详",
            "著述角色": "未详"
        },
        {
            "著述名称": "擂茶歌",
            "著述年份": "未详",
            "著述角色": "未详"
        },
        {
            "著述名称": "归儒说",
            "著述年份": "未详",
            "著述角色": "未详"
        },
        {
            "著述名称": "永历遗臣录",
            "著述年份": "未详",
            "著述角色": "未详"
        },
        {
            "著述名称": "登华山记",
            "著述年份": "未详",
            "著述角色": "未详"
        },
        {
            "著述名称": "秃颂",
            "著述年份": "未详",
            "著述角色": "未详"
        },
        {
            "著述名称": "继室黎孺人行略",
            "著述年份": "未详",
            "著述角色": "未详"
        },
        {
            "著述名称": "翁山文外:十四卷",
            "著述年份": "未详",
            "著述角色": "未详"
        },
        {
            "著述名称": "翁山易外",
            "著述年份": "未详",
            "著述角色": "未详"
        },
        {
            "著述名称": "翁山诗钞",
            "著述年份": "未详",
            "著述角色": "未详"
        },
        {
            "著述名称": "旧京感怀",
            "著述年份": "未详",
            "著述角色": "未详"
        },
        {
            "著述名称": "华岳百韵",
            "著述年份": "未详",
            "著述角色": "未详"
        },
        {
            "著述名称": "藏发冢铭",
            "著述年份": "未详",
            "著述角色": "未详"
        },
        {
            "著述名称": "藏发赋",
            "著述年份": "未详",
            "著述角色": "未详"
        },
        {
            "著述名称": "诗外:十七卷",
            "著述年份": "未详",
            "著述角色": "未详"
        },
        {
            "著述名称": "诗略(屈大均)",
            "著述年份": "未详",
            "著述角色": "未详"
        },
        {
            "著述名称": "论语高士传",
            "著述年份": "未详",
            "著述角色": "未详"
        },
        {
            "著述名称": "游雨花台衣冠冢志",
            "著述年份": "未详",
            "著述角色": "未详"
        },
        {
            "著述名称": "道援堂诗集",
            "著述年份": "未详",
            "著述角色": "未详"
        },
        {
            "著述名称": "邓先生寿序",
            "著述年份": "未详",
            "著述角色": "未详"
        },
        {
            "著述名称": "长发乞人赞",
            "著述年份": "未详",
            "著述角色": "未详"
        },
        {
            "著述名称": "闾书",
            "著述年份": "未详",
            "著述角色": "未详"
        },
        {
            "著述名称": "骚屑词:二卷",
            "著述年份": "未详",
            "著述角色": "未详"
        },
        {
            "著述名称": "书叶氏女事一卷",
            "著述年份": "未详",
            "著述角色": "撰著者"
        }
    ],
    "社会区分": [
        "士人"
    ],
    "机构情况": [],
    "经历事件信息": [],
    "财富情况": [],
    "个人简介": [
        "屈大均（1630—1696）明末清初著名学者、诗人，与陈恭尹、梁佩兰并称“岭南三大家”，有“广东徐霞客”的美称。字翁山、介子，号莱圃，汉族，广东番禺人。曾与魏耕等进行反清活动。后为僧，中年仍改儒服。诗有李白、屈原的遗风，著作多毁于雍正、乾隆两朝，后人辑有《翁山诗外》、《翁山文外》、《翁山易外》、《广东新语》及《四朝成仁录》，合称“屈沱五书”。 ► 屈大均的诗文(1932篇)"
    ],
    "诗词文章内容": [
        {
            "标题": "壬戌清明作",
            "作者": "屈大均",
            "内容": "朝作轻寒暮作阴，愁中不觉已春深。落花有泪因风雨，啼鸟无情自古今。故国江山徒梦寐，中华人物又销沉。龙蛇四海归无所，寒食年年怆客心。"
        },
        {
            "标题": "鲁连台",
            "作者": "屈大均",
            "内容": "一笑无秦帝，飘然向海东。谁能排大难？不屑计奇功。古戍三秋雁，高台万木风。从来天下士，只在布衣中。"
        },
        {
            "标题": "秣陵",
            "作者": "屈大均",
            "内容": "牛首开天阙，龙岗抱帝宫。六朝春草里，万井落花中。访旧乌衣少，听歌玉树空。如何亡国恨，尽在大江东！"
        },
        {
            "标题": "长亭怨·与李天生冬夜宿雁门关作",
            "作者": "屈大均",
            "内容": "记烧烛、雁门高处。积雪封城，冻云迷路。添尽香煤，紫貂相拥夜深语。苦寒如许。难和尔、凄凉句。一片望乡愁，饮不醉、垆头驼乳。无处，问长城旧主，但见武灵遗墓。沙飞似箭，乱穿向、草中狐兔。那能使、口北关南，更重作、并州门户。且莫吊沙场，收拾秦弓归去。"
        },
        {
            "标题": "梦江南·红茉莉",
            "作者": "屈大均",
            "内容": "红茉莉，穿作一花梳。金缕抽残蝴蝶茧，钗头立冬凤凰雏。肯忆故人姝。"
        },
        {
            "标题": "读陈胜传",
            "作者": "屈大均",
            "内容": "闾左称雄日，渔阳适戍人。王候宁有种？竿木足亡秦。大义呼豪杰，先声仗鬼神。驱除功第一，汉将可谁伦？"
        },
        {
            "标题": "云州秋望",
            "作者": "屈大均",
            "内容": "白草黄羊外，空闻觱篥哀。遥寻苏武庙，不上李陵台。风助群鹰击，云随万马来。关前无数柳，一夜落龙堆。"
        },
        {
            "标题": "潇湘神·零陵作",
            "作者": "屈大均",
            "内容": "湘水流，湘水流，九疑云物至今秋。若问二妃何处所，零陵芳草露中愁。"
        },
        {
            "标题": "摄山秋夕作",
            "作者": "屈大均",
            "内容": "秋林无静树，叶落鸟频惊。一夜疑风雨，不知山月生。松门开积翠，潭水入空明。渐觉天鸡晓，披衣念远征。"
        },
        {
            "标题": "红豆曲",
            "作者": "屈大均",
            "内容": "江南红豆树，一叶一相思。红豆尚可尽，相思无已时。"
        },
        {
            "标题": "定情曲 其三",
            "作者": "屈大均",
            "内容": "卒夷与玉兰，一白复一紫。二花合一株，颜色更可喜。"
        },
        {
            "标题": "梦江南 其二",
            "作者": "屈大均",
            "内容": "悲落叶，叶落绝归期。纵使归来花满树，新枝不是旧时枝。\n且逐水流迟。"
        },
        {
            "标题": "举第四子阿豫 其二",
            "作者": "屈大均",
            "内容": "花褓人争送，欢生满月时。月娥金粟种，天帝玉兰枝。\n上有三兄小，中多一母私。羽毛成立日，吾已杖朝期。"
        },
        {
            "标题": "怨三三 鹿葱",
            "作者": "屈大均",
            "内容": "三山港口掣花蓝。只买宜男。朵朵凌朝喜半含。髻鬟上、可双簪。"
        },
        {
            "标题": "赠朱士稚",
            "作者": "屈大均",
            "内容": "神虬乐泥蟠，鸿鹄安紫荆。飞腾亦何难，所贵忘吾形。\n子房久破产，一身如浮萍。英雄不失路，何以成功名。\n高歌送君酒，词采郁纵横。神仙尔何愚，犹未齐死生。\n明月在沧海，光华虚复盈。毋怀千岁忧，酣放聊沉冥。\n天地一尘垢，吾心独太清。"
        },
        {
            "标题": "文与也为予写西洞庭图赋此以赠 其二",
            "作者": "屈大均",
            "内容": "乱后阊门无旧业，玉兰台馆委烽烟。移家远向天池住，文肃松楸怆墓田。"
        },
        {
            "标题": "念奴娇 秣陵吊古",
            "作者": "屈大均",
            "内容": "萧条如此，更何须，苦忆江南佳丽。花柳何曾迷六代，只为春光能醉。玉笛风朝，金笳霜夕，吹得天憔悴。秦淮波浅，忍含如许清泪。任尔燕子无情，飞归旧国，又怎忘兴替。虎踞龙蟠那得久，莫又苍苍王气。灵谷梅花，蒋山松树，未识何年岁。石人犹在，问君多少能记。"
        },
        {
            "标题": "尹君七十又一生日赠之 其三",
            "作者": "屈大均",
            "内容": "老友真难得，其如相见希。已能三叟似，未即四翁非。\n野鹿曾忘世，江鸥亦息机。年年花发候，貌与玉兰肥。"
        },
        {
            "标题": "题妆台",
            "作者": "屈大均",
            "内容": "何处相思采白蘋，宓妃罗袜已成尘。玉兰尽抱琵琶去，南国于今少美人。"
        },
        {
            "标题": "过陈丈园",
            "作者": "屈大均",
            "内容": "七载不相见，玉兰如我长。香多王者物，花是老人粮。\n养寿宜閒事，留春在醉乡。东园公寡友，相与只张良。"
        },
        {
            "标题": "古调笑　二首 其一",
            "作者": "屈大均",
            "内容": "蝴蝶。蝴蝶。片片如花似叶。休教乱舞春风，搅起苔间坠红。\n红坠。红坠。半化胭脂香泪。"
        },
        {
            "标题": "卖花声 题镇海楼",
            "作者": "屈大均",
            "内容": "城上五层高。飞出波涛。三君俎豆委蓬蒿。一片斜阳犹是汉，掩映江皋。"
        },
        {
            "标题": "蟹 其二",
            "作者": "屈大均",
            "内容": "凤尾多鱼醢，烝雏并上盘。闺人馂夕膳，稚子佐朝餐。\n冬食宜鲜羽，春煎贵玉兰。蟹黄随月满，下酒有馀欢。"
        },
        {
            "标题": "山渐青",
            "作者": "屈大均",
            "内容": "枫叶飞。柿叶飞，飞逐宫鸦何处归。归来玉殿非。"
        },
        {
            "标题": "惜纷飞",
            "作者": "屈大均",
            "内容": "事到伤心无可诉。花落从他满路。此恨非风雨。东皇自是难为主。\n片片随波无一语。化作浮萍自取。应识相思处。梦将香梦东西去。"
        },
        {
            "标题": "惜秋华 木芙蓉",
            "作者": "屈大均",
            "内容": "莫拒秋霜，任重台独瓣，红衣都染。乍得露华，新幢更添娇艳。\n凌晨已作酡颜，醉滴滴、天浆未厌。堪念。念芙蓉制裳，湘累得占。"
        },
        {
            "标题": "齐天乐 比翼鸟",
            "作者": "屈大均",
            "内容": "南禺有鸟皆称凤，鹣鹣乃是蛮子。碧树交栖，青衣两比，长唤归飞难已。\n时穿烟水，与白练红绡，竞餐花蕊。却恨鸳鸯，恁生多了一双翅。"
        },
        {
            "标题": "摊破浣溪沙",
            "作者": "屈大均",
            "内容": "莫怪匆匆是落花。春来谁得久繁华。蝴蝶不知寒食后，向谁家。"
        },
        {
            "标题": "渔歌子 其二",
            "作者": "屈大均",
            "内容": "夹浦夭桃树树斜。一湾不见一湾花。云带岸，水侵沙。\n白鸥多处有人家。"
        },
        {
            "标题": "罗敷媚 碧桃",
            "作者": "屈大均",
            "内容": "洗红尽褪夭夭色，雪粉犹多。不肯颜酡。浓淡胭脂总笑他。"
        },
        {
            "标题": "黄山僧述古画黄山诸松见寄诗以酬之",
            "作者": "屈大均",
            "内容": "大师将毋永嘉僧，画松往往松飞腾。梦中吞龙知几百，吐为松树有神冯。\n狂来倒吸歙溪酒，醉中鳞甲出两肘。黄山诸松最奇怪，秃笔扫来无不有。\n此图十株皆逼真，尺蠖盘回苦不伸。千态万状在枝干，多横少直争轮囷。\n日挥双管走奇鬼，一为生枝一枯蘖。拂水藤缠夜叉臂，凌霄花结灵鼠尾。\n针芒一一如铁攒，中有风雨驱惊湍。阴森已过毕庶子，劲挺绝胜蒋长源。\n大师画手老无敌，因我爱松费笔力。他时我向黄山行，偃盖株株应遍识。\n会当再拜卧龙松，十旬坐卧当卧龙。剪取生绢长一丈，乞师图取归南禺。"
        },
        {
            "标题": "插木棉",
            "作者": "屈大均",
            "内容": "乱插木棉乘大雨，无根易长珊瑚树。一枝一干似人长，明岁花如木笔吐。\n花比辛夷更大朵，开时半天红似火。纷纷赤玉杯，争向怀中堕。\n拾来堆成霞，狼藉芙蓉砂。苔阶扫不尽，萎谢仍芬葩。\n生长南州盛炎德，纯丹表里含光华。朱颜无命易憔悴，弃捐岂敢辞泥沙。"
        },
        {
            "标题": "调笑令　四首 其二",
            "作者": "屈大均",
            "内容": "芳草。芳草。生向江南太蚤。连天一片春愁。不管王孙泪流。流泪。\n流泪。点点桃花又坠。"
        },
        {
            "标题": "自蒲涧至廉泉洞寻郑仙鹤舒台作",
            "作者": "屈大均",
            "内容": "七月廿四廿三日，广人倾都东门出。菖蒲涧中漱寒泉，共寻郑公炼丹室。\n传闻此日鹤舒翼，安期上仙就仙职。秦皇苍苍向烟雾，东使少君求不得。\n玉舄何年留阜亭，蒲花紫茸含秋馨。越人祈子每双乳，高禖此地惟仙灵。\n水帘半遮大岩口，松柏数株老猿守。锦幡争答白花男，珍果竞怀红粉妇。\n仙人拇迹履纷纷，触破苔痕生白云。生儿我欲生高士，似我迷花不事君。"
        },
        {
            "标题": "谒金门　望庐山",
            "作者": "屈大均",
            "内容": "烟水外，染得一天螺黛。欲雨山腰先作带。瀑泉添几派。"
        },
        {
            "标题": "老树歌为蒋少参寿",
            "作者": "屈大均",
            "内容": "少参堂侧有老树，似榕非榕榕所寓。叶叶含苞如木笔，叶开忽似花争吐。\n花亦非花花不如，红浅绿深带膏露。千万根须作一身，虎倒龙颠应有故。\n我公构宇轮囷下，日见柯条出烟雾。公馀一日三摩挲，时遣词人竞题赋。\n拥肿不知大几抱，朔雪炎霜自朝暮。青牛变化已多年，白鹤巢栖宁有数。\n尉佗城中古木少，除却菩提应独步。越人以此为甘棠，一叶一枝孺子慕。\n公之先公所根本，南海一株磐石固。百年父老已汤沐，万古神灵定呵护。\n霜威尚带西台柏，匠石森然不敢顾。五岭凭兹作梁栋，望似丘山阴四布。\n吐纳精华日影中，元气茫茫各奔赴。膏流金玉总堪饵，腹有文章长不蠹。\n天南奇树罕人知，木棉千尺虚当路。桢干因君益大春，剪拜恐为雷雨怒。"
        },
        {
            "标题": "扬州慢",
            "作者": "屈大均",
            "内容": "萤苑烟寒，雁池霜老，一秋懒吊隋宫。念梅花小岭，有碧血犹红。\n自元老，金陵不救，六朝春色，都入回中。剩无情、垂柳依依，犹弄东风。"
        },
        {
            "标题": "太常引　隋宫故址",
            "作者": "屈大均",
            "内容": "垂杨几树是隋家。欲问后园鸦。飞过玉钩斜。拂片片、风前乱花。"
        },
        {
            "标题": "赋得蝴蝶茧赠王黄门幼华",
            "作者": "屈大均",
            "内容": "罗浮蝴蝶有洞穴，天蛾吐丝白如雪。千丝万丝作一茧，仙胎只为凤车结。\n终日缠绵如有情，变化一一通神明。茧中久蛰经霜雪，雌雄之雷不能惊。\n枝间厚裹乌桕叶，山人采得盈筐箧。四百峰边大小村，家家皆有大蝴蝶。\n黄门近自京华来，邀我共上麻姑台。不爱纷纷五色鸟，不求朵朵同心梅。\n只怜凤子多香茧，神物人间知者鲜。携归置在梧桐间，明岁车轮双翅展。\n仙人骥骥最相宜，庄得其雄老得雌。云霞衣服谁能似，日月精华总在兹。\n君亦当年勾漏令，自入罗浮多啸咏。鲍靓丹炉造未能，袁宏山疏题初竟。\n干金何物作装还，蝴蝶之茧徒斑斑。已掷沉香教作浦，更包锦石使成山。"
        },
        {
            "标题": "调笑令　四首 其三",
            "作者": "屈大均",
            "内容": "边柳。边柳。生在云西不久。清明才见依依。八月枝条尽飞。飞尽。\n飞尽。未报闺人霜信。"
        },
        {
            "标题": "咏怀 其十四",
            "作者": "屈大均",
            "内容": "萋萋女贞木，变化何葳蕤。含此少阴精，隆冬叶不萎。\n夫何一佳人，怀忠适见疑。神灵附太山，攀条吟以悲。\n天边有匏瓜，流光照我姿。笃志慕陶婴，苟合非所期。\n百川自东逝，北辰无转移。"
        },
        {
            "标题": "垂老 其二",
            "作者": "屈大均",
            "内容": "死者日以安，生者日以危。旻天何不怙，人命轻如泥。\n玄云一蓊郁，白日去安归。长夜终不晨，胶胶劳鸣鸡。\n我生慕夷皓，垂老益调饥。苦节同妻孥，捃拾难自资。\n絮巾布襦裙，单复亦随时。薄馔荐先公，泪下如绠縻。\n不义而富荣，毋乃辱亲为。"
        },
        {
            "标题": "孤燕篇 其二",
            "作者": "屈大均",
            "内容": "葳蕤女贞树，含此少阴精。岁寒不凋谢，高行通神灵。\n孤燕何啾啾，挟子饲其英。凤凰心不乐，乌鹊甘伶俜。\n托孤昔所重，从死今所轻。子既羽翼成，母仪万方盈。\n母为月经天，子如太白明。"
        },
        {
            "标题": "卢亭",
            "作者": "屈大均",
            "内容": "老万山中多卢亭，雌雄一一皆人形。绿毛遍身祗留面，半遮下体松皮青。\n攀船三两不肯去，投似酒食声咿嘤。纷纷将鱼来献客，穿腮紫藤花无名。\n生食诸鱼不烟火，一大鲈鱼持向我。殷勤更欲求香醪，雌者腰身时袅娜。\n在山知不是人鱼，乃是鱼人山上居。编茅作屋数千百，海上渔村多不如。\n卢循苗裔毋乃是，化为异类关天理。或有衣裳即古人，避秦留得多孙子。\n我亦秦时古丈夫，手携绿毛三两姝。祗因误餐谷与肉，遂令肥重非仙癯。\n卢亭羡尔无拘束，裸国之人如可畜。猩猩能言虽不如，彼却未离禽兽族。\n鱼人自是洪荒人，茹腥饮血何狉獉。我欲衣裳易鳞介，尽教蛙黾皆吾民。\n自古越人象龙子，入江绣面兼文身。腼然人面能雪耻，差胜中州冠带伦。\n觞乃豆肉且分与，期尔血气知尊亲。"
        },
        {
            "标题": "咏古 其十四",
            "作者": "屈大均",
            "内容": "陈涉奋布衣，遂成士崩势。偏袒一大呼，秦已无二世。\n匹夫举大名，汤武若符契。扶苏虽当立，诈称亦非计。\n将诛无道秦，师行宜大誓。成败在上天，西向乘锋锐。\n毋示天下私，自王以微细。为秦多益敌，六国蒙嘉惠。\n入关令诸侯，功德可为帝。"
        },
        {
            "标题": "临邛行",
            "作者": "屈大均",
            "内容": "临邛令前请奏琴，王孙有女能知音。一曲艳歌传绣户，无端挑起凤凰心。\n侍者殷勤通彼美，风流放诞那能已。罗敷不肯见金夫，文君苦欲依才子。\n临邛还作酒家胡，脸际芙蓉绝代无。钱多会数黄金错，丝短能提白玉壶。\n雍容时浣锦江水，慷慨或裂红罗襦。嫁时衣物俄分与，家童钱帛兼无数。\n归向成都作富人，宫商一任勤綦组。子虚有赋无知者，一日声名动金马。\n心存风谏本离骚，靡丽曲终方奏雅。大人颂成欢至尊，飘飘气欲凌寒门。\n生幸长卿共时代，得闻仙道齐轩辕。长门复幸陈王后，一赋能令恩似旧。\n金与文君取洒来，不为长卿作婚媾。茂陵求女成荒淫，非关妾妒绿衣深。\n祗为君多消渴疾，凄悲故作白头吟。自君为郎每称病，草木书成图养性。\n两意俄分乌鹊栖，一心未毕鸳鸯命。为君羞看女贞花，为君羞对离鸾镜。\n同衾共枕方须臾，忍教燕婉成蘧蒢。鲤鱼离蓰亦有尾，鸳鸯缠绵将有雏。\n妾身自同山上雪，君心好似云间月。月肯回光阙复图，雪益含辉彻肌骨。\n意气如何让妇人，凤凰始终须一身。永托孳尾言尚在，愿为比翼长相亲。"
        },
        {
            "标题": "行药城东作",
            "作者": "屈大均",
            "内容": "仲春已清和，逍遥可行药。炎洲多灵草，勾萌先咀嚼。\n采兰者谁子，邂逅当林薄。无营似白华，无欲同朱萼。\n绿叶与紫茎，平生所磨错。微雨上膏滋，本根远相索。\n其旁石菖蒲，尺寸琼瑶削。紫茸何葳蕤，九节含风弱。\n安期所服饵，玉颜以灼灼。秦帝于我求，蓬莱奋云蹻。\n千岁与君期，神仙多戏谑。桥下流韸韸，少君与斟酌。"
        },
        {
            "标题": "寿母 其六",
            "作者": "屈大均",
            "内容": "西王有青鸟，奉使何温恭。朝登麻姑台，戴胜相随从。\n中妇献缃襦，小妇调丝桐。阿母乐欣欣，饮酒颜鲜红。\n兰花结萱草，千叶开芙蓉。念我托神仙，不昏如青童。\n幽幽匏瓜星，独处银河东。"
        },
        {
            "标题": "送蜡石行",
            "作者": "屈大均",
            "内容": "峨峨七尺嵩华身，峰峦不起已嶙峋。黄云之根白云蒂，色如蒸栗温且纯。\n展转豪家不得出，移来丈室辞埃尘。老禅摩娑日三四，苍松所化何轮囷。\n殉葬将同琐子骨，沙弥薰用戒香新。西府海棠梅绿萼，交阴左右当芳春。\n墨痕湿润少苔藓，虫书鸟迹长逡巡。英州玲珑似斧凿，天然输尔玉浑沦。\n东安旧令见忽夺，十夫难挽如有神。泣别空王向垢浊，齐奴金谷多青燐。\n东安县中富奇石，参天一一斧劈皴。崆峒穹窿诸石笋，君归何不随车轮。\n大峰小峰充囊橐，犹胜钜万未提银。我闻巴县陈石丈，临行石犀泣江滨。\n县中财物尽捆载，石犀独留何不仁。石丈当时亦爱石，巴县石皆充下陈。\n死时尸虫流户牖，石虽在旁如路人。噫吁嘻，石虽在旁如路人，会见汝卧当荆榛。\n匹夫只今尽怀璧，为官自合多奇珍。石兮好去休酸辛，不久复与高禅亲。\n九曜之石尚颠仆，马蹄践踏峨与岷。裨王苑囿委蔓草，菹醢未足谢吾民。\n蛟蜃子孙绝遗种，报施往往勤高旻。嗟尔一卷何足道，顽冥岂得长锦茵。"
        },
        {
            "标题": "博浪行",
            "作者": "屈大均",
            "内容": "一声震动惊秦始，猛过当年椎晋鄙。山东豪俊尽生心，圯上老人应不喜。\n英雄坚忍事方成，徼幸何须学庆卿。副车误中知天意，要使沙丘载臭行。\n扶苏不得作天子，总在沙丘龙一死。可怜百万死秦孤，祗有赵高能雪耻。\n赵高生长赵王家，泪洒长平作血花。报赵尽倾秦郡县，报韩只得博浪沙。"
        },
        {
            "标题": "木芙蓉 其二",
            "作者": "屈大均",
            "内容": "枝枝向水影新妆，开向秋深不拒霜。萱草不曾销客恨，芙蓉偏解断人肠。"
        },
        {
            "标题": "广州竹枝词 其四",
            "作者": "屈大均",
            "内容": "洋船争得是官商，十字门开向二洋。五丝八丝广缎好，银钱堆满十三行。"
        },
        {
            "标题": "广州竹枝词 其三",
            "作者": "屈大均",
            "内容": "佛桑亦是扶桑花，朵朵烧云如海霞。日向蛮娘髻边出，人人插得一枝斜。"
        },
        {
            "标题": "广州竹枝词 其二",
            "作者": "屈大均",
            "内容": "日食槟榔口不空，南人口让北人红。灰多叶少如相等，管取胭脂个个同。"
        },
        {
            "标题": "木芙蓉 其一",
            "作者": "屈大均",
            "内容": "芙蓉面面笑窥池，在木还如在水时。终岁芙蓉开不尽，木莲枝接水莲枝。"
        },
        {
            "标题": "煎香 其二",
            "作者": "屈大均",
            "内容": "朱砂瓦片更相宜，煎取香魂宴坐时。生结清甜过熟结，兼金购得一枝枝。"
        },
        {
            "标题": "杜鹃花 其四",
            "作者": "屈大均",
            "内容": "开处千山万壑香，一花一叶是君王。心伤野死重瞳似，再拜春丛涕泪长。"
        },
        {
            "标题": "广州竹枝词 其五",
            "作者": "屈大均",
            "内容": "十字钱多是大官，官兵枉向澳门盘。东西洋货先呈样，白黑番奴拥白丹。"
        },
        {
            "标题": "煎香 其一",
            "作者": "屈大均",
            "内容": "东官黄熟种成田，香气多宜玉片煎。一缕氤氲凝几席，炉中微出总非烟。"
        },
        {
            "标题": "题画",
            "作者": "屈大均",
            "内容": "老树横斜似酒龙，扶持须倩木芙蓉。凭君更泼兰香墨，多写含霜三醉容。"
        },
        {
            "标题": "白鹅潭眺望 其五",
            "作者": "屈大均",
            "内容": "秋色苍茫入鬓蓬，潮鸡唤起越王宫。龙嘘一气江天失，蟹食三秋水国空。\n月下烹鱼催妇子，云边射雁戒儿童。芦花宿处无人觉，跳白船轻任海风。"
        },
        {
            "标题": "梧桐",
            "作者": "屈大均",
            "内容": "子熟无饥凤，枝枝坠露清。只须三两叶，便可作秋声。"
        },
        {
            "标题": "塞儿曲 其四",
            "作者": "屈大均",
            "内容": "箕踞而反言，佯为蛮种落。袍帽尽鼲貂，拦街弄弦索。"
        },
        {
            "标题": "泷中 其七",
            "作者": "屈大均",
            "内容": "一泷烟雨一泷晴，泷口鸳鸯夹岸迎。风送猿声满城郭，行人忽起故园情。"
        },
        {
            "标题": "怀沈武功 其一",
            "作者": "屈大均",
            "内容": "卿本佳人自不知，相逢蔓草露零时。殷勤问我离骚赋，欲共潇湘采竹枝。"
        },
        {
            "标题": "幽闺曲 其二",
            "作者": "屈大均",
            "内容": "妾似蜀葵花，叶多能自卫。嗟尔太阳光，曾不照根蒂。"
        },
        {
            "标题": "定情曲 其十一",
            "作者": "屈大均",
            "内容": "妾乃石楠花，名为端正树。为君守岁寒，不忍辞霜露。"
        },
        {
            "标题": "从石涛禅师乞花插瓶 其六",
            "作者": "屈大均",
            "内容": "立冬前未冷，已是放梅时。一朵开方半，人从定里知。"
        },
        {
            "标题": "对水仙花题画中水仙花兼紫芝怪石",
            "作者": "屈大均",
            "内容": "凌波看与宓妃同，半在丹青半水中。香气分从冰练出，清姿交映玉壶空。\n先春著粉教如雪，向夕生寒不待风。最是芝华相伴好，太湖石上一丛丛。"
        },
        {
            "标题": "重至何仙姑坛作 其四",
            "作者": "屈大均",
            "内容": "瑶坛东北是罗浮，仙女殷勤为二楼。飞雪不教萧史赠，采珠那与宓妃游。\n纷纷作使来么凤，一一翾飞向药洲。轻举只须能服食，羽人何必问丹丘。"
        },
        {
            "标题": "慰献孟 其二",
            "作者": "屈大均",
            "内容": "鸡骨朝来健，王戎免在床。颠虽长孺秃，足未子春伤。\n汉腊难忘旧，韩仇欲报长。参苓加减好，咫尺有韩康。"
        },
        {
            "标题": "慰蒲衣 其三",
            "作者": "屈大均",
            "内容": "幸当婚嫁毕，陶写好忘情。丝竹须安石，云山且向平。\n孟光多逸事，徐淑更才名。彤管人皆艳，芬芳似女贞。"
        },
        {
            "标题": "重阳后一日承见堂枉顾花下分得六鱼",
            "作者": "屈大均",
            "内容": "坐爱林间石，莓苔冷有馀。霜甘花易食，露湿叶难书。\n黄菊日以好，白衣君莫疏。重阳虽已过，无酒亦愁予。"
        },
        {
            "标题": "黄泉",
            "作者": "屈大均",
            "内容": "黄泉沾洒泪纷纷，莞水榆林两细君。飞去无情双入月，归来有梦一行云。\n西天香药神仙夺，南海珰珠娣姒分。幸有怀中孩笑物，稚魂相伴在孤坟。"
        },
        {
            "标题": "弱子",
            "作者": "屈大均",
            "内容": "渊明怜弱子，戏侧有馀欢。欲授嬉春曲，先分守岁盘。\n宜男多种草，待女更滋兰。未有田园业，遗安恐未安。"
        },
        {
            "标题": "寿东莞杜明府母李太夫人",
            "作者": "屈大均",
            "内容": "先公温润秦君子，令嗣循良汉大夫。八座起居房氏有，五经传授孟家无。\n侯多膏泽从王母，人祝期颐似鲍姑。邑近罗浮仙药满，端阳先献石菖蒲。"
        },
        {
            "标题": "子贡手植楷 其三",
            "作者": "屈大均",
            "内容": "绕茔多异树，世世莫能名。一楷存梁柱，孤标出鲁城。\n毚檀连翠色，五味接芳英。终古思堂侧，依依复女贞。"
        },
        {
            "标题": "为程母陈太夫人寿",
            "作者": "屈大均",
            "内容": "春雨多萱草，秋霜复女贞。黄金儿范蠡，白发母陶婴。\n端水嘉鱼美，梧州寄酒清。八旬犹戴胜，旁有董双成。"
        },
        {
            "标题": "吴阊卧病有作 其三",
            "作者": "屈大均",
            "内容": "三秋萧瑟虎丘西，山鸟多情为客啼。季札悲愁新丧子，梁鸿清苦早同妻。\n红莲稻美春应熟，锦带花多采不迷。林屋洞边风物好，何时得共夏黄栖。"
        },
        {
            "标题": "为梁叠石学博节母冯太孺人寿 其一",
            "作者": "屈大均",
            "内容": "苍翠女贞枝，陶婴七十时。珠毛黄鹄子，玉蕊白华儿。\n掌故多高弟，文宣亦老师。琼南诸妇女，恨得礼宗迟。"
        },
        {
            "标题": "雁门",
            "作者": "屈大均",
            "内容": "雁门十八隘，天欲界华夷。主父长城在，蒙恬古戍移。\n雄图归竖子，王气走燕支。万古扶苏谷，泉声尚恨斯。"
        },
        {
            "标题": "木槿 其二",
            "作者": "屈大均",
            "内容": "舜华难与久，每恐美人非。好日嗟无及，香车愿不违。\n红葩餐未忍，紫蒂摘休稀。为与衣如雪，蜉蝣生意微。"
        },
        {
            "标题": "木芙蓉",
            "作者": "屈大均",
            "内容": "单瓣虽云薄，无霜亦自红。香生黄蕊外，秋在玉颜中。\n美种沅湘少，嘉名菡萏同。芭蕉深傍汝，凉爱绿衣风。"
        },
        {
            "标题": "夹竹桃",
            "作者": "屈大均",
            "内容": "叶作筼筜好，蓁蓁也不如。花犹之子在，红正欲归初。\n况有檀栾节，看同绿玉疏。彼秾无此美，羡杀武陵渔。"
        },
        {
            "标题": "乌榄",
            "作者": "屈大均",
            "内容": "树树雌雄实，纯乌是木威。红盐乘夜落，玉豉得霜肥。\n青让回甘草，香怜满袖归。上林人未识，羹和似君稀。"
        },
        {
            "标题": "楝亭诗为曹君作",
            "作者": "屈大均",
            "内容": "苦楝先人树，婆娑只此中。枝枝桑梓似，叶叶蓼莪同。\n攀处栖乌满，啼时落月空。非因霜露冷，悽怆小亭东。"
        },
        {
            "标题": "怀寄湖南尹叟",
            "作者": "屈大均",
            "内容": "汨罗人已没，谁复采江蓠。春水又云满，孤舟安所之。\n风沉渔父笛，花落女英祠。憔悴无相识，惟应读楚辞。"
        },
        {
            "标题": "昼长",
            "作者": "屈大均",
            "内容": "昼长人事外，琴静一溪风。亲客劳蛛子，宜男得鹿葱。\n柳疏烟易度，花密月难通。不奈流莺好，声声绿酒中。"
        },
        {
            "标题": "题张氏石鳞山房 其三",
            "作者": "屈大均",
            "内容": "壁峻全如削，峰斜半欲飞。云根争络石，玉乳乱沾衣。\n处处梅花覆，村村古木围。鹿门妻子在，来此借渔矶。"
        },
        {
            "标题": "答毛子霞 其二",
            "作者": "屈大均",
            "内容": "离亭愁执手，嘉会不崇朝。假食歌声苦，从军塞路遥。\n文章沉白草，膂力尽秋雕。三奏金笳罢，胡骢惨不骄。"
        },
        {
            "标题": "薏苡谣",
            "作者": "屈大均",
            "内容": "食米得薏，薏一米二。从郎二米，侬只一薏。"
        },
        {
            "标题": "罾布谣",
            "作者": "屈大均",
            "内容": "以罾为布，渔家所造。著以取鱼，不忧风飓。"
        },
        {
            "标题": "渔谣",
            "作者": "屈大均",
            "内容": "鳝多乌耳，蟹尽黄膏。香粳换取，下尔香醪。"
        },
        {
            "标题": "渔者歌 其二",
            "作者": "屈大均",
            "内容": "船公上樯望鱼，船姥下水牵网。满篮白饭黄花，换酒洲边相饷。"
        },
        {
            "标题": "子夜歌 其二",
            "作者": "屈大均",
            "内容": "荧荧桃李花，薄命寄君掌。河水虽东流，河鱼自西上。"
        },
        {
            "标题": "渔者歌 其一",
            "作者": "屈大均",
            "内容": "取鱼大滥二滥，捕蟹三沙四沙。潮落不归村舍，月明同宿芦花。"
        },
        {
            "标题": "连州滩谣",
            "作者": "屈大均",
            "内容": "五里一峡，十里一滩。水如箭激，石似弓弯。浈阳峡苦，湟水滩难。"
        },
        {
            "标题": "槟榔谣",
            "作者": "屈大均",
            "内容": "一殡一榔，无蒌亦香。扶留似妾，宾门如郎。"
        },
        {
            "标题": "浣溪沙 杜鹃",
            "作者": "屈大均",
            "内容": "血洒青山尽作花，花残人影未还家。声声只是为天涯。有恨朱楼当凤阙，无穷青冢在龙沙。催还不得恨琵琶。"
        },
        {
            "标题": "三涌操",
            "作者": "屈大均",
            "内容": "入水不肯沉，骂奴犹未毕。身轻乘文鱼，三跃江中出。\n佳人一赫怒，波涛为羡溢。髐箭虽纷纷，难损芝兰质。\n去为湘妃娣，魂烈知无匹。"
        },
        {
            "标题": "赠金陵歌者",
            "作者": "屈大均",
            "内容": "筝琶近得教坊师，尽学金元杂剧词。小唱最嫌时曲贱，此音惟有顿仁知。"
        },
        {
            "标题": "阿珠曲",
            "作者": "屈大均",
            "内容": "今夕觞同河汉倾，满堂凫藻目先成。但教南海明珠在，不必青天皎月生。"
        },
        {
            "标题": "赠张丈天生",
            "作者": "屈大均",
            "内容": "八月鶗鴂呜，愁云何浩浩。长松生路旁，不如高冈草。\n夫子搴芳逢此时，饥来可有金光芝。自堪绝粒同龚胜，谁向披裘识启期。\n中原战争方惨淡，鹿门山上多冰鉴。谁为伏龙与凤雏，我欲从之问阴符，兼之风角天文书。\n徉狂予非高阳徒，九龄好道守丹炉。丹成欲济苍生厄，未遂轩皇升鼎湖。\n鼎湖龙去亦已久，我寻衣冠往天寿。铁壁斜攀湖岭西，银山直抵居庸口。\n荆棘纵横虎作群，守陵不见羽林军。花落锦城哀望帝，月明瑶瑟怨湘君。\n一丝正统悬天地，六尺真孤托水云。离忧我亦同山鬼，思灵修兮纷流涕。\n蘼芜采得贻何人，念尔丘园白发新。葛巾定漉陶潜酒，渭水应垂尚父纶。\n垂纶兮千尺，漉酒兮百石。庄周蝴蝶和天倪，醉后安知朝日白。"
        },
        {
            "标题": "桃叶曲 其二",
            "作者": "屈大均",
            "内容": "怜桃及桃叶，爱柳及稊荑。但渡无言苦，兰桡我自持。"
        },
        {
            "标题": "病中奉柬王南区使君兼送之任川南 其三",
            "作者": "屈大均",
            "内容": "松老思为石，桐焦待作琴。但存辞世念，并绝学仙心。\n暖喜茶烟入，香嫌药气侵。君来忧绝粒，又与白山蔘。"
        },
        {
            "标题": "病中奉柬王南区使君兼送之任川南 其六",
            "作者": "屈大均",
            "内容": "流泪到潇湘，君看必断肠。时无骚子姓，定少楚辞章。\n哀怨一家善，风流终古长。投诗赠先子，招我共琼浆。"
        },
        {
            "标题": "病中奉柬王南区使君兼送之任川南 其五",
            "作者": "屈大均",
            "内容": "此别最凄然，当予衰疾年。泪同春雨水，流满大江烟。\n赋望将归日，魂招未死前。休令巴峡里，添得一啼鹃。"
        },
        {
            "标题": "病中奉柬王南区使君兼送之任川南 其一",
            "作者": "屈大均",
            "内容": "一卧百馀日，相关惟使君。药钱能苦致，餐物每甘分。\n羽恐蝉将蜕，声愁鹤不闻。明朝挂帆去，谁复念孤云。"
        },
        {
            "标题": "永安州道中作",
            "作者": "屈大均",
            "内容": "蒙山蒙水古蒙州，烟瘴千年毒未收。僮女尽能欺虎豹，栏房一半与猪牛。\n畲田处处烧阴木，水碓家家截上流。无限鹧鸪啼不断，未行先忆故乡楼。"
        },
        {
            "标题": "病中奉柬王南区使君兼送之任川南 其二",
            "作者": "屈大均",
            "内容": "日来思复食，杯箸久生尘。感尔金无橐，遗予味有珍。\n畲田香秫美，浙海鲞鱼真。稍损瓯中物，肝肠即古人。"
        },
        {
            "标题": "病中奉柬王南区使君兼送之任川南 其四",
            "作者": "屈大均",
            "内容": "一室沈冥日，全家惨淡秋。无生曾亦学，不死欲何求。\n香烬烟犹袅，灯残焰未收。念君行有日，相诀且淹留。"
        },
        {
            "标题": "八宝妆　孔雀",
            "作者": "屈大均",
            "内容": "生长泷西，郁鸡诸族，可有孔家金翠。宫锦连钱千万个，欲作鸾皇犹未。\n春来花兴，盛衰大小珠毛。成屏还要迟三岁。半段恐遭人射，看场休至。"
        },
        {
            "标题": "古诗为叶金吾寿",
            "作者": "屈大均",
            "内容": "英雄日已老，颜色难长好。昔为张子房，今作商山皓。\n吾将终罗浮，服食惟朱草。何以被四肢，蝴蝶大如箕。\n小翅为下裳，大翅为上衣。何以作栖宿，十围笼兖竹。\n一节为一房，两节为一屋。何以为俦侣，麻姑与玉女。\n作使五色禽，纷纷炼珠黍。何以充羽觞，玄碧酒如浆。\n饮之一呼吸，水露皆生香。有友金吾子，家在丰湖埃。\n吾令两瀑布，流出桃花蕊。桃蕊是丹砂，君餐兼露华。\n复有蝙蝠好，双栖芭蕉花。千年白如雪，红者如朝霞。\n赠子白复红，佩之衣带中。能令男女媚，相爱长相同。\n白以佩吾子，红以佩昭容。黄帝昔成仙，其术惟房中。\n素女为之师，浮丘为之宫。真人在玄牝，出入如虚空。\n日月一相摩，光彩成青童。吾慕鲁女生，翩翩骑白龙。\n仙成上太华，毛女千人从。君今有窈窕，左右争芙蓉。\n我亦容成子，大道在其躬。相将且驻年，紫髓而方瞳。\n时来建勋伐，乃追太保公。"
        },
        {
            "标题": "潇潇雨 芭蕉",
            "作者": "屈大均",
            "内容": "无端窗外，种惹深秋，不断雨声来。更朝朝暮暮，一心未展，复一心开。\n叶叶虽乾不落，更助竹风哀。萧瑟谁能听，月下徘徊。"
        },
        {
            "标题": "玉团儿　白杜鹃花",
            "作者": "屈大均",
            "内容": "春心伤尽啼无血。化为花，枝枝似雪。色已瑶姬，魂犹望帝，长含霜月。"
        },
        {
            "标题": "后高凉曲 其九",
            "作者": "屈大均",
            "内容": "南巴城下绕江流，二广山川此上游。天险可怜资敌国，更无冯盎出潘州。"
        },
        {
            "标题": "高州大水作",
            "作者": "屈大均",
            "内容": "天决鉴江灌高凉，一夕水高三丈强。西南二门白昼闭，城中城外愁汪洋。\n大雨滂沱不得止，飓风吹倒牛与羊。千家号哭万家走，妇子尽同鱼在罾。\n白波捲去南巴城，烟火不知何处有。蛟龙拔木山欲摧，潭中惊出雌雄雷。\n狂夫欲渡不能渡，中流浪打被发回。二村已遭白牛陷，挺剑我欲为澹台，斩尽水怪无凶灾。"
        },
        {
            "标题": "潇湘神　零陵作　三首 其三",
            "作者": "屈大均",
            "内容": "潇水深，湘水深。双双流水逐臣心。潇水不如湘水好，将愁送去洞庭阴。"
        },
        {
            "标题": "白莲池",
            "作者": "屈大均",
            "内容": "池水含风满洞凉，麻姑旧种白莲香。笑他未有明星手，不得花开十丈长。"
        },
        {
            "标题": "刘参军贻予白石盘牙香用来韵奉答 其二 牙香",
            "作者": "屈大均",
            "内容": "生长众香林，薰衣乏水沉。得君为越客，相赠比南金。\n待取铜垆器，还张绿绮琴。茅茨邀枉顾，兰臭话同心。"
        },
        {
            "标题": "琵琶行赠蒲衣子",
            "作者": "屈大均",
            "内容": "王郎好音能琵琶，千态万恨归边沙。明妃紫台作胡语，公主乌孙思汉家。\n慷慨惟凭马上乐，凄凉岂必军中笳。新声鼓出好词曲，三日一调劳红牙。\n古词元人百杂剧，新曲《牡丹》兼《浣纱》。伯龙红友供繁弄，酒酣一唱三咨嗟。\n改调高弹飒风雨，攒点忽似更虾蟆。手搊口歌声若一，丝肉粉飘如飞花。\n小声吹裂漆筚篥，大声掺乱渔阳挝。自矜琵琶与琴应，眩精骇耳非淫哇。\n一一晖音合清浊，上腔下柱同整斜。十指绝光若惊电，双袖奋影争流霞。\n乱击空中白翎雀，横奔塞上拳毛騧。毛血淋漓尽挥洒，又如胡汉相纷拿。\n大雷小雷响四迸，天惊石破愁女娲。儿女呢呢不得语，恩怨尔汝潜相加。\n缓调平弦有时倦，掩抑奇态嫌■"
        },
        {
            "标题": "钱烈女哀词 其二",
            "作者": "屈大均",
            "内容": "一代汉宗臣，衣冠冢与邻。兰心忧社稷，漆室抱经纶。\n惨淡扬州月，萧条邗水春。东南佳丽尽，馀尔露筋人。"
        },
        {
            "标题": "重至何仙姑坛作 其二",
            "作者": "屈大均",
            "内容": "蓬瀛只在相江湄，羽化云含少女姿。石鼓虚无被发影，玉盆荡漾洗头时。\n无多水碧金膏诀，绝妙芙蓉白雪辞。终古仙灵多阒寂，笑他香雨逐瑶姬。"
        },
        {
            "标题": "送洪氏兄弟读书黄山白龙潭",
            "作者": "屈大均",
            "内容": "松松倒悬数干尺，身似藤萝缠怪石。有时怒随雷雨飞，三十六峰腹尽坼。\n洪生兄弟性爱松，读书各据一芙蓉。黄山本是白云海，松树大小皆神龙。\n罗浮七星作道士，邀予每道神仙事。繇来变化本无情，性尽自然天命至。\n汝师汪子在天都，曾见轩辕得道无。莫浴汤泉生羽翼，且将石笋作摴蒲。\n言兵实自轩辕始，八卦神机连甲子。峰峰布列是阵图，白云出没为旗帜。\n阴符不用更钩深，象数之中总可寻。读易自应知战法，裁诗且复遣愁心。"
        },
        {
            "标题": "钱烈女哀词 其三",
            "作者": "屈大均",
            "内容": "芜城经百战，血满玉勾斜。死畏留青冢，生忧玷白华。\n缇萦能代父，蔡琰不宜家。玉石同焚后，芳声振海涯。"
        },
        {
            "标题": "钱烈女哀词 其一",
            "作者": "屈大均",
            "内容": "佳人能独立，不肯嫁乌孙。九死传闺烈，三春吊墓门。\n珠归天帝掌，花逐雒妃魂。词客题黄绢，丰碑照古原。"
        },
        {
            "标题": "奉答萧山周子见怀之作 其一",
            "作者": "屈大均",
            "内容": "萧然山下树，多是白杨梅。复有紫莼好，湘湖叶叶开。\n水边玄度宅，花外越王台。几夕钱清月，流君秋思来。"
        },
        {
            "标题": "白云泉",
            "作者": "屈大均",
            "内容": "白云山上水，几处作名泉。今夕龙团味，全胜蟹眼鲜。\n湍流非瀑布，仄出向岩烟。酒渴真宜汝，壶觞玉井边。"
        },
        {
            "标题": "莱圃杂咏 其十七",
            "作者": "屈大均",
            "内容": "母竹春多笋，新篁十日齐。箨龙谁忍斸，留荫白云溪。"
        },
        {
            "标题": "百字令　柏林寺内有唐晋王祠。吊之",
            "作者": "屈大均",
            "内容": "谁家香火，说同光年代，斗鸡儿作。三箭如何亡一箭，不记弥留遗托。\n聚鞠新场，射鸿高碛，天子诚多乐。龙馀独眼，有双灵泪犹落。"
        },
        {
            "标题": "和太仓许子题宋高宗赐岳武穆王班师手诏后 其二",
            "作者": "屈大均",
            "内容": "龙颜多为讲和开，有诏班师手自裁。雪耻枉居勾践国，会稽山解笑人来。"
        },
        {
            "标题": "和太仓许子题宋高宗赐岳武穆王班师手诏后 其一",
            "作者": "屈大均",
            "内容": "自写班师诏纸来，思陵花押玺函开。东南自足为天子，一片湖山绕露台。"
        },
        {
            "标题": "寿郑母何太夫人兼呈令子太史 其一",
            "作者": "屈大均",
            "内容": "高堂珠黍就，令子玉珂还。兄弟鸳鸯似，于飞烟水间。\n花为王母胜，玉作岁星颜。寿母诗相和，人称大小山。"
        },
        {
            "标题": "洞仙歌 长寿禅室瓶花",
            "作者": "屈大均",
            "内容": "丹葩素蕊，与心华争放。天女持来笑相向。胆瓶中、朵朵春色撩人，深护取，莫遣风吹半飏。"
        },
        {
            "标题": "眉妩 新月",
            "作者": "屈大均",
            "内容": "喜纤纤钩挂，淡淡痕生，初试素娥手。未作瑶台镜娟娟影，新眉随意描就。\n短长漫斗。想玉葱、殊未消瘦。最堪爱、宛转画楼前，半规映珠斗。"
        },
        {
            "标题": "宝鼎现　寿制府大司马吴公",
            "作者": "屈大均",
            "内容": "蚤梅初吐，香泛长至，氤氲春酒。贺亚相、含元难老，滋润东南膏泽厚。\n似瑞雪、自羚羊三峡，是处炎荒沾透。致出穴、嘉鱼十里，破冻来充笾豆。\n吐握公旦尽难觏。尽人卖、依恋裳绣。请西海、朝宗节钺，欲卷牂江归大斗。\n奋武烈、与文谟千载，铜柱重标岭右。看白雉、西屠再献。\n拜舞台门恐后。幕内多才，新乐府、铙歌齐奏。愿年年、张仲留作，堂前孝友。\n请燕喜、稍听丝肉，福共康侯受。教至道、双曜同流，真与天地长久。"
        },
        {
            "标题": "寿郑母何太夫人兼呈令子太史 其二",
            "作者": "屈大均",
            "内容": "百岁孙嵩母，吾今亦似君。人言牲鼎好，不及玉堂芬。\n无欲同朱萼，多才且白云。郑家馀巨枣，食我肯相分。"
        },
        {
            "标题": "宿宝积寺",
            "作者": "屈大均",
            "内容": "行缘一瀑布，高上层峰端。兰若冠青壁，松林郁巑岏。\n光霞舒丹气，暄风凄微寒。锡杖有神溜，嘘吸漱潺湲。\n衣裳何飞飞，随风上檀栾。洗药尚未毕，长啸凌天门。\n孤生悼已晏，妙志矢无谖。沮溺虽隐约，松乔共盘桓。\n日暮闻钟声，聊与飞鸟还。"
        },
        {
            "标题": "卖花声 鹧鸪",
            "作者": "屈大均",
            "内容": "两两对啼閒。声似人蛮。多情唤得玉骢还。何处春深行不得，楚水吴山。"
        },
        {
            "标题": "寄萧山张杉",
            "作者": "屈大均",
            "内容": "闻君白鱼潭，芦花秋半含。持竿皎月下，沽酒寒溪南。\n我欲游天姥，因之结草庵。会当遣双鹤，来此迎苏耽。"
        },
        {
            "标题": "湖口守风作 其二十三",
            "作者": "屈大均",
            "内容": "乌鸟思归养，雌雄失路时。音声南客爱，文采北禽欺。\n日落收帆早，风清解带迟。故林多食物，最好是离支。"
        },
        {
            "标题": "郑方二君以生鹧鸪数双见贻赋诗答之 其八",
            "作者": "屈大均",
            "内容": "归使青娥见，知频唱鹧鸪。斑衣徭女似，香瘴越台无。\n食岂争鸡口，栖宁嫁雁夫。北禽欺汝者，逐我莫愁孤。"
        },
        {
            "标题": "过某将军北山草堂赋赠",
            "作者": "屈大均",
            "内容": "英雄无命合知还，欲作浮云自有山。身在不忘金勒马，梦飞犹向玉门关。\n横行人望三军出，高卧天容一日閒。落落长松风籁好，吹人不使鬓毛斑。"
        },
        {
            "标题": "北狩辞 其一",
            "作者": "屈大均",
            "内容": "虎斗笼争寂不闻，銮舆频别靖南军。长安旧帝无人识，空有阏氏拜彩云。"
        },
        {
            "标题": "北狩辞 其二",
            "作者": "屈大均",
            "内容": "沙冷秋高战马閒，蕃儿千队锦衣还。江南天子单于客，竞献酡酥毳帐间。"
        },
        {
            "标题": "咏怀 其二",
            "作者": "屈大均",
            "内容": "猿猴依杞楠，后羿不能射。至人与天游，鼋鼍皆默化。\n利剑决浮云，玄珠烛长夜。许繇乃尧师，土苴治天下。\n得鱼忘敝笱，骖螭任高驾。圣智贵潜行，毋使大盗假。\n悬瓢松树间，风吹流泉泻。哀彼尘垢子，死生如传舍。"
        },
        {
            "标题": "边夜",
            "作者": "屈大均",
            "内容": "万古明妃月，光含汉苑愁。吹来龙塞影，散作雁门秋。\n白露沾衣湿，天河接泪流。南飞鸿雁尽，何处寄离忧。"
        },
        {
            "标题": "边上曲",
            "作者": "屈大均",
            "内容": "惊马吹悲篥，边风助苦声。城南有思妇，梦里听分明。"
        },
        {
            "标题": "边思",
            "作者": "屈大均",
            "内容": "他乡琼树老，故国翠蛾颦。最是闺中月，能销塞上人。\n轻生随一剑，惜别向三春。戎马平生志，如何怨苦辛。"
        },
        {
            "标题": "过晋太尉刘琨墓",
            "作者": "屈大均",
            "内容": "扶风歌未罢，国势日仓皇。辛苦卢从事，相依在晋阳。\n笳吹边地草，月满戍楼霜。遗墓东安县，萧萧遍白杨。"
        },
        {
            "标题": "长歌为玉龙子寿",
            "作者": "屈大均",
            "内容": "蒲桃美酒金叵罗，银盘堆炙高嵯峨。请君酣饮当秋月，世上功名奈尔何。\n月出凉州雪海涌，琵琶羌笛閒相弄。卫霍鹰扬自有时，荆专狗盗终何用。\n我有纯钩一雌雄，三金吐焰芙蓉同。纷纷虎豹不足刺，出天入地如飙风。\n自从搀枪犯帝阙，四渎波翻天柱折。包胥恸哭无人闻，勾践深冤难自雪。\n因之游心八阵盘，奇正相生环无端。龙蛇变化在掌握，全师一掷非所安。\n狐裘蒙茸垂锦带，遨游东走邯郸外。倾家交结高阳徒，燕姬酒楼争摴蒱。\n千山杀气渔阳惨，五夜笳声大帐孤。逢君沙漠至，意气相欢呼。\n长兄张子房，小弟周亚夫。肝肠剖出如白日，太山一诺堪捐躯。\n岁月滔滔若流水，忽别江南数千里。天心不肯厌□孥，世态那能留国士。\n我如梅福弃妻子，蓬头垢面栖吴市。桃花春满会稽山，鼓棹南湖苍翠间。\n凭谁寄语鸱夷子，载取西施月下还。西施还兮一携手，逢君忽在胥山口。\n衣服犹沾马汗红，风流不减虬髯秀。莫嫌三十犹沉沦，夷门曾有抱关人。\n才似文渊不惜老，美如曲逆宁长贫。看花且乘青雀舫，朝斗且戴华阳巾。\n悬黎追琢始成器，豫章郁结方有神。天生我技能穿杨，时来三箭谁能当。\n汉贼繇来不两立，男儿岂必封侯王。瓶中况有丹砂在，只须功成便翱翔。"
        },
        {
            "标题": "别蒲城王子",
            "作者": "屈大均",
            "内容": "思家珠海月，望母白登台。此去随南雁，明春见早梅。\n折贻金粟客，一汎索郎杯。莫令欢娱少，行歌太华来。"
        },
        {
            "标题": "过翁子山房赋别 其一",
            "作者": "屈大均",
            "内容": "翁子中吴秀，诗歌起洞庭。今修震泽志，足补禹王经。\n露引双桐翠，烟含万壑青。何时及秋月，胥口共扬舲。"
        },
        {
            "标题": "过翁子山房赋别 其二",
            "作者": "屈大均",
            "内容": "乍见如芝草，临分恋玉杯。情同莫釐月，送出姑苏台。\n白鹤自兹去，梅花谁为开。一峰歌一曲，早寄相思来。"
        },
        {
            "标题": "代怨别曲 其四",
            "作者": "屈大均",
            "内容": "心如红豆蔻，两瓣苦相连。愿得重欢好，同衾及富年。"
        },
        {
            "标题": "后怨别曲 其二",
            "作者": "屈大均",
            "内容": "虚堂坐无寥，思子不能饭。拳拳饥渴心，谗口愁滋蔓。"
        },
        {
            "标题": "代怨别曲 其一",
            "作者": "屈大均",
            "内容": "绣被初覆时，恩情两颠倒。山木爱女萝，缠绵愿终老。"
        },
        {
            "标题": "后怨别曲 其三",
            "作者": "屈大均",
            "内容": "可怜御沟水，一旦东以西。愿君弃小怨，出入还提携。"
        },
        {
            "标题": "后怨别曲 其一",
            "作者": "屈大均",
            "内容": "阿卿美容仪，粉白不去手。忆昔交欢时，芙蓉始行藕。"
        },
        {
            "标题": "代怨别曲 其二",
            "作者": "屈大均",
            "内容": "与君共一体，有如云与霞。何意狂风吹，片片委泥沙。"
        },
        {
            "标题": "松江春日张带三老丈招同修来先生宴集分得九佳灯下同赋明日既返棹金陵书此并以为别求正时庚申二月四日",
            "作者": "屈大均",
            "内容": "胜日簪裾会，吴淞水一涯。莺知公子意，花落美人怀。\n芝草方逃汉，鲈鱼不上淮。季鹰贤父子，白发更相偕。"
        },
        {
            "标题": "代怨别曲 其三",
            "作者": "屈大均",
            "内容": "益智为龙眼，蠲愁是荔枝。为君空采摘，无路寄相思。"
        },
        {
            "标题": "题太仓张氏学山园 其三",
            "作者": "屈大均",
            "内容": "天下无山水，愚公有子孙。昔移石笋至，今似莲花尊。\n松桧干云乱，凫鸥得雨喧。家风高可述，不在辟疆园。"
        },
        {
            "标题": "观彭子与苏子别有作 其二",
            "作者": "屈大均",
            "内容": "山木歌残不自持，情深重使越人悲。天南自此多连理，细叶榕阴满水湄。"
        },
        {
            "标题": "观彭子与苏子别有作 其一",
            "作者": "屈大均",
            "内容": "珠水今春柳叶迟，因君不忍吐长丝。将归一曲尊前唱，黄鸟无声为别离。"
        },
        {
            "标题": "英德舟中与孔君奕",
            "作者": "屈大均",
            "内容": "舟系浈阳夜欲分，楸枰子落半山闻。宣州太守吾无用，欲得君边一片云。"
        },
        {
            "标题": "丙寅元日作 其一",
            "作者": "屈大均",
            "内容": "五十频加七，三年即杖乡。朱颜贫更好，白发老还长。\n柏酒歌中满，莱衣舞处香。履端何所祝，旗翼与高堂。"
        },
        {
            "标题": "丙寅元日作 其五",
            "作者": "屈大均",
            "内容": "一冬思曝背，晴煖向檐端。岂敢愁年湿，其如苦岁寒。\n旧枝和子拾，新叶当花看。野老惟天日，关心涕泪繁。"
        },
        {
            "标题": "丙寅元日作 其四",
            "作者": "屈大均",
            "内容": "衣冠馀一客，坐老故山春。鸡犬那知汉，莺花亦避秦。\n欢娱从献岁，啸傲及先民。莫使青腰女，今年点鬓新。"
        },
        {
            "标题": "丙寅元日作 其三",
            "作者": "屈大均",
            "内容": "一自边人至，南中得雪看。炎天无旧煖，涨海有新寒。\n今岁春光早，开年花气乾。深深元日酒，好尽老农欢。"
        },
        {
            "标题": "丙寅元日作 其二",
            "作者": "屈大均",
            "内容": "亲在宁言老，康强又一春。但能如寿母，即此是仙人。\n竹叶佳儿劝，椒花小妇陈。白头应有遇，天意在遗民。"
        },
        {
            "标题": "自秧家至黄窑道中所见 其一",
            "作者": "屈大均",
            "内容": "山女春晴采笋多，林中双踏落花过。千岩草长无樵径，猿鸟纷纷下薜萝。"
        },
        {
            "标题": "高廉雷三郡旅中寄怀道香楼内子 其三",
            "作者": "屈大均",
            "内容": "知尔绣桂香，别来双带长。三秋多怨曲，七夕定新妆。\n珠掠盘明月，花梳间海棠。针楼如有梦，西去即高梁。"
        },
        {
            "标题": "高廉雷三郡旅中寄怀道香楼内子 其一",
            "作者": "屈大均",
            "内容": "美人居莞水，游子在崧台。一片闺中月，清光夜夜来。\n泪痕知满镜，行处定生苔。白露秋方冷，芙蓉勉自开。"
        },
        {
            "标题": "自英德至浛洸道中作",
            "作者": "屈大均",
            "内容": "一县尽奇峰，参差削玉蓉。人烟含乱石，瀑影出寒松。\n空翠飞犹湿，馀花落尚秾。乱同樵女渡，洸口暮闻钟。"
        },
        {
            "标题": "高廉雷三郡旅中寄怀道香楼内子 其四",
            "作者": "屈大均",
            "内容": "棋局閒楸玉，熏炉冷郁金。半年为伉俪，三度作商参。\n菡萏新含的，芭蕉好展心。学诗诸弟子，刘碧最知音。"
        },
        {
            "标题": "自秧家至黄窑道中所见 其三",
            "作者": "屈大均",
            "内容": "万树青枫屋一间，桐花白遍路旁山。行人歇马眠春草，看尽徭姬大耳环。"
        },
        {
            "标题": "高廉雷三郡旅中寄怀道香楼内子 其二",
            "作者": "屈大均",
            "内容": "月井蜘蛛度，花轩翡翠过。风长怜柳弱，水绿恨萍多。\n瘦出飞龙骨，凉添孔雀罗。裁书频见寄，细腻写曹娥。"
        },
        {
            "标题": "自秧家至黄窑道中所见 其二",
            "作者": "屈大均",
            "内容": "银钗高髻帕轻纱，谷口群栽吉贝花。夫在东菑望朝馌，唱歌遥下碧峰斜。"
        },
        {
            "标题": "送潘次耕太史 其一",
            "作者": "屈大均",
            "内容": "莺脰银鱼蟹紫须，垂虹更有四腮鲈。君归正及秋天爽，人去应同夜月孤。\n众女自来谗宋玉，使君今复误罗敷。相如病免风流甚，辞赋纷葩出酒垆。"
        },
        {
            "标题": "喜侃士病愈赠之 其四",
            "作者": "屈大均",
            "内容": "君家富山水，复有父兄贤。孝友光闾井，壶觞媚老年。\n白华无大小，朱萼总芳妍。汝也吹篪好，声高五子前。"
        },
        {
            "标题": "喜侃士病愈赠之 其五",
            "作者": "屈大均",
            "内容": "石笋森如束，枝枝上有松。有时仙掌出，镇日谷烟封。\n羽化三天子，髯留一老龙。容成应可接，归向玉芙蓉。"
        },
        {
            "标题": "喜侃士病愈赠之 其一",
            "作者": "屈大均",
            "内容": "炎方人易病，勿药汝迟迟。难老无如学，多才自有时。\n暖风荠麦秀，凉露蕣华滋。不及黄黄菊，神仙食更宜。"
        },
        {
            "标题": "喜侃士病愈赠之 其六",
            "作者": "屈大均",
            "内容": "新安多好友，招手十年间。以我浮丘客，应居黄帝山。\n明春单舸往，及尔故园还。一浴朱砂水，乘秋返庾关。"
        },
        {
            "标题": "喜侃士病愈赠之 其二",
            "作者": "屈大均",
            "内容": "莎鸡初在野，最早得秋寒。亦未伤迟暮，其如行路难。\n忘言但吟啸，与道日游盘。青岁还经学，纷纶一井丹。"
        },
        {
            "标题": "喜侃士病愈赠之 其三",
            "作者": "屈大均",
            "内容": "坐隐须棋局，从君奕旨求。马融思作赋，祖讷待忘忧。\n黑子饶难少，香囊赌尚留。萧萧枫叶下，相对一高秋。"
        },
        {
            "标题": "冒雪同郭皋旭人邓尉山中探梅 其一",
            "作者": "屈大均",
            "内容": "一夜吴阊雪，催人入洞庭。花先玄墓白，柳未太湖青。\n鼓棹乘春水，寻钟上翠屏。微微光福月，相与宿空冥。"
        },
        {
            "标题": "五彩结同心 答黄位北见饷姑苏酒浸杨梅",
            "作者": "屈大均",
            "内容": "包山始熟，玄墓初垂，炙得太湖全赤。载向闾门去，把三白，一一和枝深渍。\n甜酸得酒皆成蜜，随十幅、蒲帆为客。玉颜好、尽生红晕，绝胜夏时鲜食。"
        },
        {
            "标题": "韶石歌韶州太守席上作",
            "作者": "屈大均",
            "内容": "使君五马从韶阳，春融开宴来仙羊。誇予韶石三十六，芙蓉一一摩青苍。\n韶阳千里尽奇石，各为根株森相望。箨龙拔地动千丈，大小削成纷圆方。\n瑶篸玉柱千万计，排立有时如堵墙。巨灵荡踏苦无力，岩岩铁壁当中央。\n使君拄笏韶石下，氤氲紫翠流衣裳。双峰左右接天阙，二楼高下临皇冈。\n重华对越俨精爽，二灵彷佛非鸿荒。神明沕穆合古乐，箫韶日夕深微茫。\n南薰再鼓解民愠，玉琴之外无陶唐。香炉宝盖试击拊，安知不可仪凤凰。\n无声之乐道所贵，期君肉味长相忘。"
        },
        {
            "标题": "武昌江上作",
            "作者": "屈大均",
            "内容": "黄鹤晴川枕翠微，二楼高挟大江飞。天生瑜亮双年少，一片雄风在石矶。"
        },
        {
            "标题": "悔不",
            "作者": "屈大均",
            "内容": "悔不从卿死，欢娱向夜台。空闺形影在，白日梦魂来。\n夕鸟惊风叶，秋虫泣露苔。人间今已矣，何处是蓬莱。"
        },
        {
            "标题": "郏县道中 其二",
            "作者": "屈大均",
            "内容": "岁晚征衣薄，天寒朔气深。庭闱思觐省，河岳厌登临。\n细马僵春雪，慈乌盻暮林。故园诸弟妹，遥寄采兰吟。"
        },
        {
            "标题": "采菖蒲作",
            "作者": "屈大均",
            "内容": "菖蒲何葑茸，郁生南涧曲。三花凌紫烟，九节削青玉。\n采采临寒泉，因以濯吾足。死生虽已齐，长年亦所欲。\n仙人安期子，与尔聊餐服。"
        },
        {
            "标题": "买陂塘 其二",
            "作者": "屈大均",
            "内容": "买陂塘、半圆杨柳，荔枝偏要临水。鸳鸯教向珊瑚影，看杀宋香陈紫。\n当小至。抛一颗、游鱼争唼扬冰翅。含霞吐绮。把黑叶离离，朱苞烨烨，消受当芳饵。"
        },
        {
            "标题": "雪中送人入太湖作 其一",
            "作者": "屈大均",
            "内容": "采香泾太远，雪重压渔舟。暖欲洞庭去，晴先胥口留。\n梅花堪舍命，明月不容愁。一片湖山里，夷光更可求。"
        },
        {
            "标题": "寄桐岑禅师",
            "作者": "屈大均",
            "内容": "七十二峰青，如君亦翠屏。相思与春水，流满采香泾。\n有路迷烟雨，无心在杳冥。故人朱处士，应许叩禅扃。"
        },
        {
            "标题": "赠别吴门朱雪鸿 其五",
            "作者": "屈大均",
            "内容": "麈尾平生物，兼之白鹭翎。相贻惟皎洁，相赏更沉冥。\n石气薰黄浦，湖光浴翠屏。殷勤期汝友，舣棹采香泾。"
        },
        {
            "标题": "嘉莲诗为汪右湘作 其二",
            "作者": "屈大均",
            "内容": "不知一朵还双朵，但是芙蓉即并头。生作鸳鸯那有恨，开成豆蔻似含愁。\n丝丝但在泥中藕，片片从飘水上秋。寄语池塘题赋客，休教折向采莲舟。"
        },
        {
            "标题": "古意 其四",
            "作者": "屈大均",
            "内容": "凄凄岁云暮，蟋蟀呜堂隅。场苗不可食，谁当维白驹。\n伊昔采桑女，窈窕秦罗敷。银钩挂柔条，绿蕤映罗襦。\n托心自有所，但笑使君愚。"
        },
        {
            "标题": "答谭非庸",
            "作者": "屈大均",
            "内容": "采菽需筐筥，为仁贵朋旅。盈手琼瑶华，夫何饥季女。\n季女多徽音，其谐如瑟琴。乾糇非失德，弃我如飘风。\n白首始成欢，君能同锦衾。断发为龙渊，雌雄相升沉。\n虽无金玉相，追琢亦能任。"
        },
        {
            "标题": "洞庭录别 其五",
            "作者": "屈大均",
            "内容": "花多不见数峰青，如雪纷纷扑洞庭。一片离忧似烟雨，东风吹暗采香泾。"
        },
        {
            "标题": "代州夏日冯方伯招饮故大司马白谷孙公园亭即席赋 其三",
            "作者": "屈大均",
            "内容": "昔同浣纱女，弄楫太湖亭。南北穿莲叶，东西入洞庭。\n何期句注塞，亦有采香泾。无数芙蓉发，山光映水青。"
        },
        {
            "标题": "寄程蚀庵",
            "作者": "屈大均",
            "内容": "万壑松声吹泬寥，一松飞作一天桥。嗟君老作黄山客，独采松花不我招。"
        },
        {
            "标题": "渌水曲",
            "作者": "屈大均",
            "内容": "二月镜湖春，桃花开玉津。无数紫鸳鸯，飞绕浣纱人。\n浣纱殊未返，摇曳春云晚。月出白蘋洲，烟生垂柳岸。\n垂柳依依在月中，可怜嘶断玉花骢。轻风忽引罗衣去，一曲菱歌听未终。"
        },
        {
            "标题": "偶忆太华醉中作 其二",
            "作者": "屈大均",
            "内容": "醉度苍龙岭似飞，羽人争揽紫霞衣。生憎瀑布三千丈，遮却天边白玉妃。"
        },
        {
            "标题": "答姚叔烟 其一",
            "作者": "屈大均",
            "内容": "晞发曾攀落雁台，朝从玉女洗头来。金天肃杀三峰出，玉井清泠一镜开。\n白帝宫前逢赋客，苍龙岭上把离杯。狂歌道我时时醉，舞向仙人掌上回。"
        },
        {
            "标题": "寄彭荆山山人",
            "作者": "屈大均",
            "内容": "袅袅天边铁绠垂，攀援无那峡风吹。愁君日向苍龙岭，鸾鹤翩翩不可追。"
        },
        {
            "标题": "阌乡道中呈杜子",
            "作者": "屈大均",
            "内容": "中条高积雪，太华远横云。初日光相乱，芙蓉望不分。\n冰开河艇过，风起岳钟闻。明日苍龙岭，攀跻定与君。"
        },
        {
            "标题": "春日仙寒草堂作",
            "作者": "屈大均",
            "内容": "一声黄鸟一深杯，尽日林中户不开。惟有东风怜寂寞，时时吹得落花来。"
        },
        {
            "标题": "过梅庵奉访石草老宿",
            "作者": "屈大均",
            "内容": "老向霜林一汉臣，梅花同作白头春。空看天醉逾三纪，未得河清已八旬。\n野寺清泠惟井水，荒城飒沓总边尘。相遇旧事谈天宝，泪洒禅枝愧苦辛。"
        },
        {
            "标题": "手插梅枝得活喜赋",
            "作者": "屈大均",
            "内容": "绿萼和枝折，乘春插即生。水留元气在，土得上膏荣。\n造化非无本，东皇亦有情。他时根尽发，移上玉缸轻。"
        },
        {
            "标题": "草堂夜坐作",
            "作者": "屈大均",
            "内容": "萧瑟草堂风，无眠夜欲中。剑光寒透室，琴响静流空。\n智在年方壮，文多道自穷。行藏殊未定，且作浣花翁。"
        },
        {
            "标题": "草书歌赠蓝公漪",
            "作者": "屈大均",
            "内容": "公漪爱我草书好，画成即遣作今草。角扇屏风总不辞，龙蛇飞动为君扫。\n古来草圣称张芝，神变无方吾所师。点画精微尽天纵，岂惟劲骨兼丰肌。\n二王笔精复墨妙，思极天人无不肖。率意超旷我亦工，研精体势未知要。\n汉人遗法久无传，用笔从来贵极圆。怀素颇得草三昧，夏云随风任盘旋。\n米芾神锋每太峻，大黄远射力愁尽。张旭颠草虽自然，亦伤雄壮终非晋。\n我今学草常苦迟，未能变化犹矜持。裙滑无多羊氏练，水清安得伯英池。\n伯喈作书必纨素，欲购千端与毫兔。仲将如漆墨盈箱，左伯光妍纸无数。\n为君乱作一笔书，心手窈冥随所如。蛟龙拿攫恣夭矫，骤雨飘风教有馀。\n秾纤折衷更精熟，每日淋漓须百幅。君之散隶亦入神，以之相易须神速。\n君有尊人草篆精，凡夫赵氏同飞名。故君法书具清识，感激知己深余情。\n笔力会当友造化，安得闭门日多暇。右军筋骨亦精心，与君八分早相亚。"
        },
        {
            "标题": "茶瓶儿",
            "作者": "屈大均",
            "内容": "正峭寒时人独卧。雪吹乱、纷纷风簸。花细难成朵。\n锦衾空冷，一片层冰裹。"
        },
        {
            "标题": "昌平道中 其二",
            "作者": "屈大均",
            "内容": "可怜陵寝地，千里草离离。二水沙河在，双桥御道移。\n水泉边马识，风候野驼知。亦有城头月，苍苍似汉时。"
        },
        {
            "标题": "擂茶歌",
            "作者": "屈大均",
            "内容": "东官土风多擂茶，松萝茱萸兼胡麻。细成香末入铛煮，色如乳酪含井华。\n女儿一一月中兔，日持玉杵同虾蟆。又如罗浮捣药鸟，玎珰声出三石洼。\n拂曙东邻及西舍，纤手所作喧家家。以淘粳饭益膏滑，不用酒子羹鱼虾。\n味辛似杂贲隅桂，浆清绝胜朱崖椰。多饮往往愈腹疾，不妨生冷长浮瓜。\n我来莞中亦嗜此，岕菘欲废春头芽。故人饷我日三至，丝绳玉壶提童娃。\n为君餍饫当湩酪，力法归教双鬟丫。"
        },
        {
            "标题": "咏古 其二十一",
            "作者": "屈大均",
            "内容": "汉高诸功臣，项伯谁能似。次则昌国君，能全王父子。\n大封诸侯王，亦及一雍齿。如何忘荥阳，纪信代之死。\n君王恩谊高，岂以诈降耻。荥阳与平城，得脱以女子。\n仓皇秉黄屋，诳楚一何鄙。"
        },
        {
            "标题": "闻观察公以暮春日与诸公为菖蒲涧之游赋此纪事并以为观察公寿",
            "作者": "屈大均",
            "内容": "天南三月即清和，宪使相将散玉珂。秦代仙人瑶舄在，尧时春韭紫茸多。\n光辉饮御惟鱼脍，披拂风流有女萝。闻道长生须九节，不妨采采濯清波。"
        },
        {
            "标题": "昌平道中 其一",
            "作者": "屈大均",
            "内容": "落日昌平道，愁从关塞归。九门吹画角，万户捣寒衣。\n伏草黄狐啸，衔芦白雁飞。朝宗桥下水，呜咽出金微。"
        },
        {
            "标题": "游蒲涧",
            "作者": "屈大均",
            "内容": "我慕安期子，菖蒲涧上来。言寻赤玉舄，更上鹤舒台。\n古寺临秋水，当窗见早梅。苍苍一洞口，不得水帘开。"
        },
        {
            "标题": "广州荔支词 其三十八",
            "作者": "屈大均",
            "内容": "甘溪水接菖蒲涧，南汉君王旧泛杯。岁岁红云张御宴，美人歌秦火珠来。"
        },
        {
            "标题": "霓裳中序第一",
            "作者": "屈大均",
            "内容": "花残委碧藓。恨杀红深和绿浅。香冷啼痕犹暖。正蝶影烟沉，莺歌风断。\n春归难缓。待与谁、尊酒持饯。人将老，玉颜未驻，要把翠娥选。"
        },
        {
            "标题": "鸣榔",
            "作者": "屈大均",
            "内容": "白板未惊鱼，鸣榔响碧虚。数声明月上，十里蓼花初。\n予亦烟波客，能为雪夜渔。渔书三两卷，欲赠是三闾。"
        },
        {
            "标题": "郭清霞久客常德山中诗以寄之",
            "作者": "屈大均",
            "内容": "清高只合漱朝霞，飘泊何须叹暮花。日月亦为天地客，山河未有帝王家。\n长临澧浦因芳草，渐近黔阳为好砂。幸得山深人迹少，不妨儿女似麇麚。"
        },
        {
            "标题": "答陆冰修 其二",
            "作者": "屈大均",
            "内容": "尔爱沉香浦，苍茫多夕晖。蚌含明月出，鹏负碧天飞。\n欲访难移棹，临分重揽衣。白沙栖隐处，吾自玩芳菲。"
        },
        {
            "标题": "留别傅应州",
            "作者": "屈大均",
            "内容": "雁门横代郡，龙首跨云中。霸气沙陀壮，边谋主父雄。\n黄花开岭北，浑水绕城东。歇马斜阳尽，悬军古戍空。\n赋成投太守，繻弃识终童。清夜壶觞合，高秋射猎同。\n黄羊行美酪，紫兔落雕弓。塞色胭脂暗，边声觱篥通。\n钟灵寻凤井，驻跸问龙宫。汉帝巡沙漠，天威起大风。\n昭回垂圣藻，峻极叹神工。谁造千华塔，真疑一柱功。\n榱梁争龠黍，户牖竞玲珑。层搆如楼阁，孤标亦华嵩。\n针芒先不露，斤斧后应穷。甲子完颜记，瓶沙大士聪。\n参差无接笋，纡曲似垂虹。万象金波丽，诸天翠霭蒙。\n登临收海岳，指顾尽羌戎。茹越连疏木，桑乾起暮鸿。\n使君饶逸兴，贱子一悲翁。暂握青霄手，全披皦日衷。\n草书追内史，诗序托孙公。白昼弦歌洽，阳春雨雪融。\n清扬怜蔓草，奇响爱焦桐。关隘逢天险，藩屏赖尔躬。\n微言能玉振，大蒐必车攻。厉圣惟狂狷，从龙自镐丰。\n交情存宝剑，歧路指花骢。愁绝频分袂，阳关唱未终。"
        },
        {
            "标题": "送徐序仔还嘉兴 其一",
            "作者": "屈大均",
            "内容": "当年知我者，数子在嘉禾。复有而甥舅，相将倚啸歌。\n自归穷海上，无复故人过。汝爱沉香浦，来游奈别何。"
        },
        {
            "标题": "同李子自扬州至泰州作 其二",
            "作者": "屈大均",
            "内容": "江南江北柳林中，三日舟行苦朔风。双桨如飞吹不转，秣陵东至海陵东。"
        },
        {
            "标题": "同李子自扬州至泰州作 其一",
            "作者": "屈大均",
            "内容": "邗沟一水接长天，清浅偏宜暖板船。榆柳萧萧三十里，北风吹雪冻成烟。"
        },
        {
            "标题": "雁门关与天生送曹使君返云中四十韵",
            "作者": "屈大均",
            "内容": "赵塞楼烦北，秦城句注东。天悬双阙峻，地压九边雄。\n阴积龙堆雪，寒吹马邑风。关云迷白雁，江树忆丹枫。\n凭眺贪形胜，追陪得钜公。醉挥军幕酒，吟送使臣骢。\n事业悲流水，文章慰转蓬。诗亡宜发愤，年长已成翁。\n李子才何杰，曹侯道故通。埙篪开乐府，衮绣丽天工。\n清庙朱弦似，西京大璞同。神人钦唱叹，云物接昭融。\n好我贻金石，游仙问华嵩。劳谦能罄折，驾驭必车攻。\n阮籍沉酣后，梁鸾赁作中。市廛藏远蹈，毫素托深衷。\n正始音相应，延陵听独聪。黄钟惊靡曼，香草拾童蒙。\n出处忘陈迹，箴规向薄躬。金丸当稚鸟，玉轸饰焦桐。\n化理论无始，交情勉有终。烹鱼须溉釜，射虎为张弓。\n飞将材无让，宗周梦未穷。宣威聊镇朔，赐乐在和戎。\n钜鹿藩京邑，飞狐扼代宫。孟舒惟布德，萧相肯居功。\n吾辈惭狂简，君心爱朴忠。春秋存草野，黄老谢鸿濛。\n赤舄堪随旦，丹砂不问洪。乾坤虽朔漠，日月自房栊。\n别绪纷春霰，离忧急草虫。扬旗过广武，倚剑失崆峒。\n铙吹桑乾远，台门北岳崇。黑河霜惨淡，青冢草朦胧。\n愿寄沙陀札，来招桂树丛。白登思缱绻，阴馆恨倥偬。\n辽后妆楼古，苏卿庙貌隆。五言冠冕在，一代舞歌空。\n饥渴依殊域，精灵格上穹。何当清渭猎，车后载蜚熊。"
        },
        {
            "标题": "上千尺峡百尺峡至温神洞宿",
            "作者": "屈大均",
            "内容": "十八盘尽见西峰，游人匍匐上芙蓉。攀援铁绠数千尺，身似飞猿时一掷。\n阴阴天井上穿天，袅袅石梯悬度石。神爽先飞玉女峰，啸歌暂憩羽人宅。\n月中明灭白云流，风外砰磅瀑泉激。咫尺翻愁帝座逼，吐纳聪明慎今夕。"
        },
        {
            "标题": "粤台怀古",
            "作者": "屈大均",
            "内容": "百粤称天府，双台眺碧空。海吞南武郡，山枕赵佗宫。\n珠市鲛人集，金门蜃气通。潮飞千嶂白，花映半天红。\n游女云边艇，都人果下骢。洲形斜偃月，草色远含风。\n笛弄沉香浦，觞浮桂树丛。衣冠分建业，井里比新丰。\n久变蛮夷俗，长怀割据功。交州元险阻，越尉亦英雄。\n黄屋扶桑下，朱旗旭日东。秦皇难再世，项羽枉重瞳。\n虎视曾何益，龙兴自不同。匹夫休叱咤，三杰正和衷。\n卒致歼垓下，何妨王汉中。任嚣谋略善，陆贾笑谈工。\n立国聊乘乱，称臣遂效忠。春秋朝衮冕，关塞罢兵戎。\n翠羽鸣浮峤，繁葩落刺桐。仙灵多窟宅，芝朮胜华嵩。\n五岭堪栖隐，中原尚战攻。宁求勾漏令，早作浣花翁。\n三寸留侯舌，千钧李广弓。飞扬心未已，导引术无穷。\n月出扶胥树，霞横朔漠鸿。骑羊人已去，舞剑曲初终。\n踪迹虽飘梗，精诚每贯虹。言寻广成子，长啸上崆峒。"
        },
        {
            "标题": "同李子自扬州至泰州作 其三",
            "作者": "屈大均",
            "内容": "水落沙乾川路遥，行行未尽十三桥。黄昏且驻仪陵市，露酒车螯慰寂寥。"
        },
        {
            "标题": "历千尺峡百尺峡诸崄至岳顶 其一",
            "作者": "屈大均",
            "内容": "临崖垂半足，飞上岳莲端。玉井窥天小，蒲池弄月寒。\n白云吞万象，瀑水泻千盘。左右石楼敞，吾将寄羽翰。"
        },
        {
            "标题": "历千尺峡百尺峡诸崄至岳顶 其二",
            "作者": "屈大均",
            "内容": "飞梯何袅袅，千仞翠微边。路滑愁春雪，身轻堕紫烟。\n峡中稀见日，花里屡逢泉。早晚携妻子，同餐玉井莲。"
        },
        {
            "标题": "同李子自扬州至泰州作 其四",
            "作者": "屈大均",
            "内容": "日落平田海气凝，风飘万点艋船灯。两河水涨渔人喜，枫叶芦花处处罾。"
        },
        {
            "标题": "赋赠广州刘静庵太守",
            "作者": "屈大均",
            "内容": "十郡枢机是广州，公来贤冠九诸侯。江间再作沉香浦，洞口重开穗石楼。\n楚国辞华多雅颂，炎天文献少春秋。深凭玉尺加裁定，勿负殷勤一太丘。"
        },
        {
            "标题": "同李子自扬州至泰州作 其五",
            "作者": "屈大均",
            "内容": "霜清水涸见渔矶，纲蟹何如簖蟹肥。三十盐场多海味，一帆相逐故人归。"
        },
        {
            "标题": "广州竹枝词 其六",
            "作者": "屈大均",
            "内容": "女葛无多况女香，纷纷香尉在炎方。归舟莫过沉香浦，风雨难留一片黄。"
        },
        {
            "标题": "广州荔支词 其四十三",
            "作者": "屈大均",
            "内容": "五色穿将续命丝，珠娘笑掷与珠儿。兰桡相并沉香浦，好是龙舟竞渡时。"
        },
        {
            "标题": "赠水师某总戎",
            "作者": "屈大均",
            "内容": "将军南建海门牙，幕府东临若木花。白马潮来惊日月，天鸡声起乱云霞。\n三城带甲随秋戍，千里楼船奏暮笳。早晚行人返桑梓，沉香浦上托为家。"
        },
        {
            "标题": "送榷",
            "作者": "屈大均",
            "内容": "复作沉香浦，人钦子大夫。明朝共兰楫，祗有石家珠。\n越鸟声多好，蛮花色太朱。木棉携得否，绝胜女珊瑚。"
        },
        {
            "标题": "陈宫辞 其三",
            "作者": "屈大均",
            "内容": "临春结绮彩云间，天上张星玉作颜。万岁不愁歌舞尽，龙蟠虎踞是钟山。"
        },
        {
            "标题": "陈宫辞 其二",
            "作者": "屈大均",
            "内容": "古寺虚无玉殿存，美人环佩响黄昏。多情最是萋萋草，不没胭脂井上痕。"
        },
        {
            "标题": "陈宫辞 其一",
            "作者": "屈大均",
            "内容": "玉树新歌唱未终，石头城外战云红。君王失国风流甚，笑抱名妃入井中。"
        },
        {
            "标题": "赠徐君新婚次王使君元韵",
            "作者": "屈大均",
            "内容": "城北公犹美，新婚乃赘齐。虽从梅峤合，不异鉴湖栖。\n夹扇开双鹊，周轮驾四骊。白吹巫峡雨，红起郁洲泥。\n何氏元平叔，施家本会稽。定情方叩叩，将事亦折折。\n大小交龙锦，玄黄比翼绨。镜台兼自下，磨具更亲赍。\n并坐多花罽，同牢有宝镌。代涂飞雪粉，分照火精瓈。\n弄玉箫尤胜，甄琛弈未低。无争偏立马，不妒尝羹鹂。\n鱼作重唇鲙，麋调有骨臡。三朝频主鼎，五夜已安笄。\n庑下春迟举，桥边瓮早提。擀霞辞桂浦，行露绝桃蹊。\n珠解穿心珥，金留刮目鎞。勤劳乘日日，静好及天倪。\n绿绮琴长对，青绫帐或携。九光衔烛凤，一气喷香猊。\n拂拭加纷帨，缠绵罢小觿。馂馀炎海上，奠菜武林西。\n媚得慈姑喜，呱闻孺子啼。脂膏参用薤，甘酢酌成醯。\n养岂三公易，斋休一日迷。药防侵地肺，丹要护天脐。\n腹顾三秋兔，心通一点犀。聪明应颂燕，文采且骇鸡。\n雉引如皋笑，鸳催孝穆题。同居无二女，弧说莫愁睽。"
        },
        {
            "标题": "赋得池上萍 其二",
            "作者": "屈大均",
            "内容": "菱根犹自植，嗟尔最孤生。飘荡虽无意，留连亦有情。\n自知蘋菜味，人识水华名。绿乱兰池影，鸳鸯昭不明。"
        },
        {
            "标题": "送季子扶两尊人灵柩归葬钱唐",
            "作者": "屈大均",
            "内容": "为君歌弹歌，亲死不葬哀如何。桐棺暴露亦已久，越王台下乌鸢多。\n飞土可怜汝孝子，二人封树无蒿里。主丧未敢脱衰裳，日向黄肠泪如水。\n十数年来栖炎方，先人宅兆怀钱唐。归祔松楸遂丘首，精灵相逐佳城旁。\n崔瑗张霸阙遗令，止葬岂可依他乡。陈寿不归遭贬斥，知君及早事窀穸。\n裂书昔感故人心，推辇今蒙谁氏力。惠阳太守真申屠，归善令公亦范式。\n教营高燥赠多金，高义云天安有极。秋凉首路出台关，舒卷悲旌向北还。\n如堂定筑南屏上，物土依稀天竺间。我昨营坟已襄事，会当庐墓长憔悴。\n死作乌雏更断肠，生为猿子空悲泪。白马素车难送君，微茫望断西湖云。\n皋鱼哭处风萧瑟，声乱白杨谁忍闻。"
        },
        {
            "标题": "赋得池上萍",
            "作者": "屈大均",
            "内容": "自向寒塘上，浮游得此生。无根风亦起，有实日终明。\n花落鱼兼唼，荷穿鹭独行。随波吾亦尔，弱卉最关情。"
        },
        {
            "标题": "送田丈自代返秦将登华岳 其二",
            "作者": "屈大均",
            "内容": "春阴连朔漠，白日惨无多。喜别楼烦道，愁听敕勒歌。\n东峰襟玉女，西瀑泻黄河。最忆神灵岳，期君扫薜萝。"
        },
        {
            "标题": "冲虚观",
            "作者": "屈大均",
            "内容": "平生好峤岳，所至栖丹丘。太华虽言好，未若归罗浮。\n冲虚有云构，葛公所绸缪。喑虎守洞穴，碧鸡松际游。\n石乳滴人寒，花气随风留。仙璈奏池底，月明声可求。\n发晞笼葱林，手弄芙蓉鸥。日月还雰虹，元气郁不流。\n研精在玄奥，吾且以销忧。"
        },
        {
            "标题": "次和惠州王子千太守初入罗浮宿冲虚观用东坡同子过游罗浮韵并以为寿",
            "作者": "屈大均",
            "内容": "朱明曜真仙人京，太守入山天乐鸣。洞天日月一沐浴，碧鸡红翠生光明。\n天教太守主双岳，神君元是长庚生。药市酒田暮治事，琪花瑶草朝省耕。\n仁爱使民尽眉寿，岂徒一身聃与彭。东浮西罗恣攀陟，车轮蛱蝶同身轻。\n鲍女飞猿尚蹩躠，葛公哑虎徒狰狞。铁桥自可到银汉，玉柱何用探金庭。\n踏穷四百三十二，一峰一峰图且经。泉源福地置飞阁，真一法酒留丹铭。\n金马且复隐星宿，玉蟾岂必辞公卿。冲虚玉简多秘祝，先为苍生求太平。"
        },
        {
            "标题": "自冲虚观人锦屏峰",
            "作者": "屈大均",
            "内容": "路入黄龙洞，阴森山气秋。万松寒欲折，双瀑日争流。\n月吐金芝草，云开玉女楼。泠泠风佩响，浑与百灵游。"
        },
        {
            "标题": "游会稽山怀古并酬陶生见赠",
            "作者": "屈大均",
            "内容": "葳蕤紫鸾鸟，口衔扶桑花。翱翔朝禹穴，双翼蔽天涯。\n禹穴龙葱云五彩，千峰竹箭连沧澥。玉简金书不可寻，香炉天柱依然在。\n为刑白马登天坛，冉冉龙舆望不还。四岳衣冠归郁水，诸侯玉帛待涂山。\n涂山南去阳明洞，酌酒秦皇三石瓮。白鹤吟笙射的来，仙人荡楫樵风送。\n樵风飒飒铸溪滨，当年此地成纯钧。雷公为鼓阴阳炭，天帝来看龙虎文。\n烂如列星罗太乙，皎若芙蓉含夜月。登高山兮临深渊，一麾敌国皆流血。\n嗟予亦是风胡流，心与天通事远游。君王未雪夫椒耻，臣子难宽范蠡谋。\n玩弄仇雠股掌上，六千君子为吾养。繇来举事随天时，阴谋逆德蹈危机。\n天地相参功乃就，援枹提鼓莫迟迟。避迟兮奈何，冲风忽起澥扬波。\n逢君玄夷苍水使，授受天书鸟迹多。承以文璜覆盘石，昔年宛委山中得。\n深藏不使鬼神知，默诵尝将符谶测。符谶今归大帻人，云台二十八星陈。\n我着羊裘渔大泽，君攀凤翼上天津。天津迢遥接具茨，牧童七岁为轩师。\n天授英雄非偶尔，何减黄公遇下邳。"
        },
        {
            "标题": "王不庵作卧龙松歌为予寿诗以酬之",
            "作者": "屈大均",
            "内容": "黄山山上多怪松，半生石笋半芙蓉。芙蓉石笋亦松变，有一不变为卧龙。\n龙本无形以神化，真形往往与松同。龙之隐者但高卧，人不见龙见髯翁。\n髯翁鳞甲多怒决，柯如苍铜枝屈铁。引根十丈始作干，干虽千年似萌蘖。\n霹雳横将偃盖倾，蛟螭争向轮囷结。夜光有火出空心，日炙多膏流断节。\n一枝一干一尺蠖，求信且复依岩穴。山僧写图贻我看，王子作歌含凄咽。\n尺寸得空自盘攫，纵横穿土苦羁绁。峨峨千尺乃无势，幸因奇丑免摧折。\n五鬣短短少波涛，声似风雷畜未泄。苦心爱此一树怪，自少摩挲至大耋。\n蹒跚尚有尊足存，支离乃是鬼神设。臃肿何须规矩中，斧柯且喜薪蒸绝。\n虽然久垫非泥蟠，撑出丹崖作遗孑。石破天惊自小时，后凋凭尔存孤蘖。\n本是轩皇昔所种，平泽至今乍明灭。当年且战且学仙，霜根留得玄黄血。\n灌溉颇用朱砂泉，滋润微凝太古雪。浮丘无力治拘挛，容成有意引寥泬。\n黄山诸松此最古，儿孙万万丹台列。卧者天渊自高深，立者栋梁久颠蹶。\n君指此松为予寿，意在不材能蹩躠。蝼蚁频容蚀茯苓，藤萝一任为瓜瓞。\n松黄落地成古苔，松子满天低可缀。君在黄山亦一松，莫教化石存榾柮。\n一松孤作老人峰，秦汉来封久不屑。卧龙复有扰龙好，缭绕数峰出巀嵲。\n一松飞作天生桥，一松倒生更奇谲。烦君添作四松图，置我松间长用拙。"
        },
        {
            "标题": "登秦望山寄酬庐山无可大师",
            "作者": "屈大均",
            "内容": "秋风忽起飘井桐，白凤西飞紫凤东。何处思君最凄断，流泉潺湲秦望峰。\n秦望高兮烟霭重，我持明月照鸿濛。云间夏后金书在，松下秦皇玉辇空。\n遥望庐山倚南斗，三石梁边君隐久。阴符宝剑与何人，玉麈青莲应在手。\n几宵乘月弹瑶琴，寄我潇湘帝子吟。梅花乱落云门寺，经岁相思未嗣音。\n此日登高眺东海，日出天台佳气在。黄屋将浮碣石来，紫芝尚向商山采。\n采紫芝兮使心愁，功名让与屠沽流。仙人肌体如冰雪，姑射山中自可留。"
        },
        {
            "标题": "冬夜高峡舟中联句二十韵",
            "作者": "屈大均",
            "内容": "食雾嘉鱼出，含风顾兔摇。冲寒从郁水，首路指高要。\n入峡乘残月，依沙候早潮。榜人愁梦短，渔子恨歌遥。\n石束牂牁势，山分大庾条。双厓高易削，半壁涨鸡消。\n上下多猿影，潺湲似凤箫。峰留天一角，霞作海孤标。\n化石怜贞女，看棋忆古樵。\n羚羊潜水裔，鸲鹆閟山椒。\n白玉参差笋，丹砂尺寸苗。霜苞开橘柚，土布卷芭蕉。\n金渡龙须席，琼州孔雀翘。舳舻争入贡，洲岛已全招。\n虎豹关门壮，鼋鼌窟宅骄。飞楼凌缥缈，涌塔矗云霄。\n建节雄枢府，回岩俨斗杓。黄门喧鼓吹，赤社盛弓弨。\n脍鲤筵方启，羹梅味正调。野人趋燕喜，竞夕命兰桡。"
        },
        {
            "标题": "金陵曲送客返金陵 其三",
            "作者": "屈大均",
            "内容": "乌衣朱雀御桥通，六代精灵在月中。亡国只馀春草色，青青长向景阳宫。"
        },
        {
            "标题": "金陵曲送客返金陵 其二",
            "作者": "屈大均",
            "内容": "雨雪官街夜市寒，六朝灯火未曾残。城南步马还城北，廿四航边次第看。"
        },
        {
            "标题": "金陵曲送客返金陵 其四",
            "作者": "屈大均",
            "内容": "花间擎出玉盘迟，正是江南九熟时。灵谷樱桃春不荐，杜鹃啼断御园枝。"
        },
        {
            "标题": "赋得石琴送陈健夫往零陵",
            "作者": "屈大均",
            "内容": "端州白石天下稀，声含宫商人不知。斲瑶琴长四尺，轻如一片番流离。\n石音最是难调者，碧玉老人能大雅。繇来太古本无弦，不是希声知者寡。\n无弦吾欲并无琴，琴向高山流水寻。天籁元从人籁出，非君谁识此元音。\n君今欲向潇湘去，此是重华挥手处。五弦一一在天风，二女双双出烟雨。\n诗篇投向洞庭波，山鬼篁中答啸歌。幽兰积雪频相寄，慰我相思愁梦多。"
        },
        {
            "标题": "金陵曲送客返金陵 其六",
            "作者": "屈大均",
            "内容": "金吾旧有四花园，东在青溪故址存。不到太平歌舞地，从何沾洒列朝恩。"
        },
        {
            "标题": "金陵曲送客返金陵 其一",
            "作者": "屈大均",
            "内容": "文德桥东武定西，灯船高与画楼齐。笙歌声满秦淮水，惊起啼乌不得栖。"
        },
        {
            "标题": "奉陪富平程相音历穗石洞诃林出西郊作 其二",
            "作者": "屈大均",
            "内容": "诸田和大李，昔作主人贤。吾子方垂草，当时未比肩。\n三秦来梦寐，万里此周旋。辱赠诗歌古，蒹葭白露篇。"
        },
        {
            "标题": "意难忘　自宣府将出塞作",
            "作者": "屈大均",
            "内容": "山转云中。问花园上下，萧后遗宫。鸳鸯双泺在，木业四楼空。\n洋河雪，纥干风。愁不度居庸。恨一春、战云惨淡，直接辽东。"
        },
        {
            "标题": "奉陪富平程相音历穗石洞诃林出西郊作 其三",
            "作者": "屈大均",
            "内容": "地多南汉迹，佳处是花田。诃子园林外，朱明门户边。\n閒寻兰若坐，倦拂石苔眠。试望朝台月，苍苍已出烟。"
        },
        {
            "标题": "奉陪富平程相音历穗石洞诃林出西郊作 其一",
            "作者": "屈大均",
            "内容": "昔予婚弄玉，今每爱秦人。况是频阳客，弥深瓜葛亲。\n相逢当穗石，并坐得花茵。西出昌华苑，晴看十月春。"
        },
        {
            "标题": "出塞作",
            "作者": "屈大均",
            "内容": "边秋多风沙，狐兔长悲鸣。慷慨思奢牧，因游雁门营。\n饥食太行薇，渴饮桑乾冰。问我亦何为，壮士不顾生。\n生骑一骏马，权奇如龙媒。追风数千里，直上单于台。\n东望朝鲜江，北望白龙堆。凌飙发长啸，游兵射我来。\n左手接飞镝，右手挥金鞭。驰归锦州城，汗下如流泉。\n念此血气勇，毋乃非圣贤。忍耻古所尚，留侯亦迍邅。\n长松寒逾劲，南金锻弥坚。启箧读秘书，聊谢诸少年。"
        },
        {
            "标题": "送人出岭 其一",
            "作者": "屈大均",
            "内容": "五岭无南据，群星欲北流。天将蛟蜃尽，人以水云留。\n烈士年宜暮，先公志定酬。龙云蒸变日，尺寸亦横秋。"
        },
        {
            "标题": "塞孤　送客出榆关",
            "作者": "屈大均",
            "内容": "一声箛，送上卢龙道。足裂长城霜草。射虎石边愁滑倒。\n嘶马乱，开关草。猿臂将、白头閒，鱼皮女、红颜老。向穹闾、且共欢好。\n遥指鸭绿迷，路与龙沙杳，古塔何时行到。黑海连天那望晓。\n休冻绝，埋冰窖。虹锈水，点羊酥，羝卧处，寻乾燥。雁南时、书寄安好。"
        },
        {
            "标题": "奉陪富平程相音历穗石洞诃林出西郊作 其四",
            "作者": "屈大均",
            "内容": "爱话关中旧，相知首富平。文章真性命，隐逸老声名。\n味苦思芦酒，音悲忆宝筝。凭君语供奉，来慰别离情。"
        },
        {
            "标题": "送人出岭 其二",
            "作者": "屈大均",
            "内容": "踪迹虽疏阔，情深患难馀。艰难留硕果，隐忍曳长裾。\n别酒倾香浦，离心托锦鱼。东湖徐稚宅，相访待巾车。"
        },
        {
            "标题": "初三夜月",
            "作者": "屈大均",
            "内容": "蛾眉昨未成，今夕画分明。乍出青天匣，如闻玉女声。\n露含螺黛湿，云上翠鬟轻。辛苦冰蟾汝，相依在玉京。"
        },
        {
            "标题": "初月",
            "作者": "屈大均",
            "内容": "乍成秋水魄，光未碧空流。白露微沾影，黄云细摺愁。\n蛾眉能几夕，玉镜好禁秋。岂有齐纨扇，团圆至白头。"
        },
        {
            "标题": "长干寺作",
            "作者": "屈大均",
            "内容": "烟雨南朝寺，青春过病中。孤生太山竹，半死峄阳桐。\n作赋惟哀郢，寻仙未至嵩。愁心将海月，只在草堂东。"
        },
        {
            "标题": "若耶溪新筑作",
            "作者": "屈大均",
            "内容": "我有西施台，芙蓉四面开。一声洞庭笛，天上月飞来。\n白露凝罗袂，明湖泻玉杯。閒同川上女，并唱采莲回。"
        },
        {
            "标题": "传言玉女 红蕉",
            "作者": "屈大均",
            "内容": "叶叶抽心，卷放总同菡萏。吹开无力，笑春风淡淡。\n红蕾太赤，莫是榴裙相染。光生云髻，冷侵冰簟。"
        },
        {
            "标题": "传言玉女　巫峡",
            "作者": "屈大均",
            "内容": "棹下瞿塘，忽见满天苍翠。玉姬纤收，叠烟螺十二。\n魂梦未冷，作雨今还香腻。君臣非惑，仙灵多媚。"
        },
        {
            "标题": "垂老 其三",
            "作者": "屈大均",
            "内容": "衣敝何尝补，履决何尝组。勉力糜粥间，艰难事慈姥。\n叱咤及犬鸡，亲前敢有怒。深爱在婉容，白头若孩乳。\n有妇布襦裾，割烹未为苦。膝前黄口儿，不使分馀脯。"
        },
        {
            "标题": "奉送吴大司马还京 其四",
            "作者": "屈大均",
            "内容": "画船珠海动，铙吹满离声。百粤壶浆泪，三军乳哺情。\n武溪思北发，漓水怨西征。怆别崧台下，从今望玉京。"
        },
        {
            "标题": "垂老 其一",
            "作者": "屈大均",
            "内容": "垂老心多忧，饮酒未尝旨。上忧忧老亲，下忧忧稚子。\n稚子始匍匐，其一六龄耳。长者及九龄，已赴黄泉矣。\n次者葬秦淮，下殇以疮痏。两女亦婴孩，饥寒殊未已。\n呱呱满膝前，无钱致饼饵。我生拙经营，甘贫已三纪。\n采薇成不仁，洁身累妻子。谁使廉夫刚，鲍焦终槁死。"
        },
        {
            "标题": "春从天上来 寿制附府大司马吴公",
            "作者": "屈大均",
            "内容": "几载炎方。总两粤诸侯，师保堂堂。衮衣开府，彤矢安疆，五井星宿光芒。\n笑汉时大长，逾百岁、魋结称王。我君公，但南方虎拜，东海鹰扬。"
        },
        {
            "标题": "春草碧　伤稚女啊雁",
            "作者": "屈大均",
            "内容": "雁门生汝因名雁。抱上白驼鞍，风霜惯。行尽紫塞长城，边女争看与珠钿。\n怜惜小雏鹰，啼花嫩。"
        },
        {
            "标题": "春闺曲 其一",
            "作者": "屈大均",
            "内容": "小小比肩时，春来忍别离。不须烧鹊脑，已使妾相思。"
        },
        {
            "标题": "春闺曲 其二",
            "作者": "屈大均",
            "内容": "花豸尽情啼，郎行莫陇西。花含红泪落，片片湿香闺。"
        },
        {
            "标题": "春闺曲 其三",
            "作者": "屈大均",
            "内容": "身是珠儿女，穿钗不穿珠。将珠求媚蝶，一一系罗襦。"
        },
        {
            "标题": "对梅 其十四",
            "作者": "屈大均",
            "内容": "冰以寒风壮，春从何处寻。梅花知最早，天地此时心。"
        },
        {
            "标题": "春从天上来 为前制府大司马吴公寿",
            "作者": "屈大均",
            "内容": "梅萼争红，向亚相生朝，开边春丛。冻含香雪，晴弄和风，绿毛凤子相从。\n正衮衣清暇，罢节钺、洗沐佗宫。恐京朝，愿朝廷更假，三载居东。"
        },
        {
            "标题": "春闺曲 其五",
            "作者": "屈大均",
            "内容": "愿作秭归鸟，催君春暮归。当归还有草，相寄莫相违。"
        },
        {
            "标题": "春闺曲 其四",
            "作者": "屈大均",
            "内容": "香薰长在手，不必辟寒犀。心字烧难烬，和花作燕泥。"
        },
        {
            "标题": "春日步出青溪寻",
            "作者": "屈大均",
            "内容": "青溪一曲亦天河，往日张星此影娥。芳草又教南苑失，飞花曾拂翠华过。\n秦淮水合穿朱雀，幕府云开散紫驼。痛饮且乘春未晚，中山事业已蹉跎。"
        },
        {
            "标题": "春日曲",
            "作者": "屈大均",
            "内容": "蜂食花须落，黄沾几案多。海棠开未遍，已炙玉颜酡。"
        },
        {
            "标题": "春日曲",
            "作者": "屈大均",
            "内容": "辛苦黄莺儿，声声为别离。尽将闺里意，啼与落花知。"
        },
        {
            "标题": "春日曲 其二",
            "作者": "屈大均",
            "内容": "初日流妆阁，春禽语画眉。可怜阶下草，寸寸是相思。"
        },
        {
            "标题": "春日曲 其一",
            "作者": "屈大均",
            "内容": "流莺无事极，啼遍落花前。笑杀垂垂柳，临风只爱眠。"
        },
        {
            "标题": "春日曲 其三",
            "作者": "屈大均",
            "内容": "日暖人多梦，春来物有情。林花知客恨，开落不分明。"
        },
        {
            "标题": "春日曲 其一",
            "作者": "屈大均",
            "内容": "花落如流水，青春又一时。美人天上去，明月作蛾眉。"
        },
        {
            "标题": "燕中春日作",
            "作者": "屈大均",
            "内容": "一雨消冰雪，春光万户开。金貂新子女，花柳旧楼台。\n长乐钟仍度，昭阳月复来。空馀御沟水，流恨到龙堆。"
        },
        {
            "标题": "吴门春日作 其二",
            "作者": "屈大均",
            "内容": "桥西旧有伯鸾居，四百飞桥尽不如。泉石谁令高士在，莺花自是美人馀。\n舂声只可闻皋氏，箫曲那能到阖庐。吴下繇来多侠烈，我行端不为鲈鱼。"
        },
        {
            "标题": "春日广州西郊远公禅院登楼怅望有作",
            "作者": "屈大均",
            "内容": "芳华南汉苑，十里半陂塘。菱藕家家美，槐榕处处凉。\n逢师兰若启，留客素琴张。佛日人天喜，仙云殿宇光。\n清斋冰簟设，妙供玉盘将。笋嫩新春雨，葵肥隔岁霜。\n充蔬兼野蕨，作豉杂蛮姜。饭白知粳米，茶甘识蔗浆。\n露应天女洒，酥似雪山尝。一磬鸣空际，诸禽下夕阳。\n众生禅悦食，童子咒心香。户外絺罗毕，畦中足稻粱。\n莺声纷出谷，蝶影乱过墙。柳拂多游骑，花衔少牧羊。\n楼端临雁翅，槛外俯鱼梁。山走斜穿海，城回曲抱冈。\n荔枝连北郭，菰米接西场。药市棠梨满，花田蔓草长。\n珊瑚番客井，茉莉疍人庄。一塔从萧氏，双台自越王。\n丸泥难割据，尺上几兴亡。龙虎争何益，鸟鸢啄可伤。\n人头频作岭，马革未还乡。故老犹挥涕，遗军尚裹疮。\n乾坤归粪土，邑里逐沧桑。慧远诗休纪，瞿昙法好忘。\n无心回浩劫，有力尽慈航。白社求威辇，诃林得仲翔。\n教移濠上宅，来作瀼西堂。稍近东林寺，閒分大士床。\n无生那用学，却老尽馀方。衣可芙蓉布，眠须菡萏房。\n灌输还负瓮，捃拾更提筐。暮止龟峰下，朝行蚬浦傍。\n时邀秋水论，永遣竹林狂。置酒成三笑，欢娱正未央。"
        },
        {
            "标题": "吴门春日作 其一",
            "作者": "屈大均",
            "内容": "春光最爱阖阊城，清婉吴音复有情。一代风流馀屧响，千秋怨毒是箫声。\n家家柳拂长天乱，处处花含积雪明。市井只今谁烈士，桥边空识伯鸾名。"
        },
        {
            "标题": "春日喜从弟无极至东莞赋赠 其二",
            "作者": "屈大均",
            "内容": "与子传家学，离骚廿五篇。楚人元善怨，渔父岂为仙。\n以道娱萱草，于春返药田。紫荆花一树，知为弟兄妍。"
        },
        {
            "标题": "春日喜从弟无极至东莞赋赠 其一",
            "作者": "屈大均",
            "内容": "我学老莱子，婆娑膝下时。弄雏殊未已，采药更何之。\n汝自圭峰曲，来寻莞水湄。林中无所有，祗赠白华枝。"
        },
        {
            "标题": "行香子　都门春游作",
            "作者": "屈大均",
            "内容": "花向东华。柳向西华。逐春嬉，蠕蠕香车。欲吹觱栗，先鼓琵琶。\n喜人如云，酥如乳，酒如霞。"
        },
        {
            "标题": "初秋春山作 其三",
            "作者": "屈大均",
            "内容": "香好烟多紫，花寒色更红。书成秋爽后，梦尽水流中。\n喜客惟山鹊，愁人是草虫。雨抽蕉叶大，片片映帘空。"
        },
        {
            "标题": "读徐扶令和阮咏怀诗有作",
            "作者": "屈大均",
            "内容": "大阮风流若有神，咏怀诗好见天真。啸声自可无鸾凤，名饮繇来属大人。\n千载竹林谁复起，一时龙性汝难驯。莫教礼法还疏短，吾党文章贵大醇。"
        },
        {
            "标题": "湘春夜月",
            "作者": "屈大均",
            "内容": "又黄昏。夕阳斜映湘阴。可惜一片江声，都泻作愁心。\n欲抱月光同卧，奈余光如雪，不暖香衾。怕素娥笑客，殷勤玉指，起弄鸣琴。"
        },
        {
            "标题": "为连山刘明府寿",
            "作者": "屈大均",
            "内容": "山水连阳美，楼名画不如。君为清惠令，日著治安书。\n上白畲田米，纯红峡口鱼。诸徭来拜寿，花草满裙裾。"
        },
        {
            "标题": "莼菜 其一",
            "作者": "屈大均",
            "内容": "菜中惟水葵，逐水性甘滑。叶少多紫茎，浮沉不易拔。"
        },
        {
            "标题": "莼菜 其二",
            "作者": "屈大均",
            "内容": "水深莼茎肥，水浅莼茎瘠。四月泖湖莼，紫者堪留客。"
        },
        {
            "标题": "从弟某折并蒂石榴花簪予冠侧请作诗 其一",
            "作者": "屈大均",
            "内容": "枝枝露滴紫金盘，千叶葳蕤胜合欢。花萼同心兄弟似，殷勤簪向御风冠。"
        },
        {
            "标题": "从弟某折并蒂石榴花簪予冠侧请作诗 其二",
            "作者": "屈大均",
            "内容": "绿叶丹葩连理枝，折来偏与玉冠宜。迷花自是仙人事，周蝶逍遥两不知。"
        },
        {
            "标题": "蔡玑先铉升携过东园看菊作 其一",
            "作者": "屈大均",
            "内容": "相携秋色里，采菊步迟迟。故国啼鸟在，离宫蔓草知。\n人閒因有道，岁晏亦多思。愿与钟陵树，苍苍似昔时。"
        },
        {
            "标题": "季伟公有小玉盘诗以索之",
            "作者": "屈大均",
            "内容": "未赠尔琅玕，难求双玉盘。不贪宁是宝，匪报但为欢。\n五作梅花出，三从绮阁看。定知汉平子，先致慰愁叹。"
        },
        {
            "标题": "咏高士王宾",
            "作者": "屈大均",
            "内容": "至人能婴儿，嬉戏存天真。长为浑沌宗，弃智如埃尘。\n直木必先伐，甘泉必先湮。于世吾何求，聊为葛天民。\n朝饥采松柏，暮寒栖草茵。抗节终不回，汤武非吾君。\n毁我白玉颜，裂我华阳巾。遥遥狂接舆，相携共沉沦。"
        },
        {
            "标题": "自胥江上峡至韶阳作 其三",
            "作者": "屈大均",
            "内容": "潮鸡鸣未已，微月逐潮生。水宿难为夜，舟开不待明。\n半帆烟树影，一枕草虫声。不寐怀衰白，劳劳水菽情。"
        },
        {
            "标题": "自浈阳至穗城江行有作 其三",
            "作者": "屈大均",
            "内容": "削出青天石更青，箨龙无数在空冥。儿孙大小分乔岳，掌拇东西擘巨灵。\n峡口并吞三水灌，云门开阖一峰屏。丹厓翠壁题将遍，欲就飞来结一亭。"
        },
        {
            "标题": "题陈献孟城南新居 其四",
            "作者": "屈大均",
            "内容": "白发高堂绣佛前，繇来至孝自通禅。夫妻苦叶愁多水，母子甘瓜喜满田。\n有道何妨为紫槿，无心不觉吐青莲。清斋便可频来共，看尔承欢疏磬边。"
        },
        {
            "标题": "题陈献孟城南新居 其二",
            "作者": "屈大均",
            "内容": "小南城畔石堂开，草满徒无牧马来。夜哺自怜乌有母，朝飞人叹雉无媒。\n竹竿多植贪苞笋，花蒂频留待结梅。居士近耽禅寂甚，蒲团一一在琴台。"
        },
        {
            "标题": "题陈献孟城南新居 其三",
            "作者": "屈大均",
            "内容": "避暑池塘十日留，两家萱草总忘忧。雨中汕子多金鲫，烟外将雏有白鸥。\n月出筝琶喧粉堞，风过帆席拂丹楼。芭蕉欲使遮城角，叶叶声寒不畏秋。"
        },
        {
            "标题": "题陈献孟城南新居 其一",
            "作者": "屈大均",
            "内容": "山公相爱遂移家，且得园池傍海沙。南北未教莲叶大，东西先遣柳条斜。\n何须潦倒频中酒，已有风流似浣花。多养白鹅萍藻上，右军来写一天霞。"
        },
        {
            "标题": "将从雁代返岭南留别程周量 其二",
            "作者": "屈大均",
            "内容": "太华当秦阙，终南作汉标。图书藏玉井，儿女下青霄。\n信美非桑梓，言归逐海潮。三闾元隐士，费尔小山招。"
        },
        {
            "标题": "将从雁代返岭南留别程周量 其一",
            "作者": "屈大均",
            "内容": "汉垒悬高柳，胡门控太行。三年愁出塞，万里梦还乡。\n马陷浑河雪，裘沾白草霜。无才营菽水，萧杀一行装。"
        },
        {
            "标题": "将从雁代返岭南留别程周量 其三",
            "作者": "屈大均",
            "内容": "高高峨口月，万里照边愁。白雁衔霜信，明河挂戍楼。\n庭闱南海隔，井臼朔天留。去住难为计，悲歌历九秋。"
        },
        {
            "标题": "将从雁代返岭南留别程周量 其五",
            "作者": "屈大均",
            "内容": "岂少簪缨客，无如桑梓情。相依期白首，此别见平生。\n孝友惭诸弟，诗歌慕两京。才华竟何益，早去事躬耕。"
        },
        {
            "标题": "将从雁代返岭南留别程周量 其二",
            "作者": "屈大均",
            "内容": "维岱临东鲁，高高作地宗。神光探日观，元气奋黄钟。\n陋巷弦歌业，先人俎豆容。孤生予有竹，愿托丈人峰。"
        },
        {
            "标题": "将从雁代返岭南留别程周量 其六",
            "作者": "屈大均",
            "内容": "炎洲山水好，秀色满烟霄。与子为兄弟，东西若二樵。\n相怜皆翡翠，自媚一兰苕。此日京华隔，予行秋泬寥。"
        },
        {
            "标题": "将从雁代返岭南留别程周量 其七",
            "作者": "屈大均",
            "内容": "声诗满京国，大雅似君稀。不有黄钟奏，谁知白纻非。\n先公多乐府，西汉一音徽。更作离骚传，佳人志不违。"
        },
        {
            "标题": "将从雁代返岭南留别程周量 其一 赠别颜修来",
            "作者": "屈大均",
            "内容": "终南天大阻，万里翠氤氲。去岁樊川酒，来君紫阁云。\n英辞金石奏，初服蕙兰薰。四坐方流月，骊驹惜已分。"
        },
        {
            "标题": "将从雁代返岭南留别程周量 其八",
            "作者": "屈大均",
            "内容": "罗浮双岳峙，一半是蓬莱。风雨时离合，波潮若往回。\n宁无蝴蝶洞，不及凤凰台。文献曲江后，须君接武来。"
        },
        {
            "标题": "将从雁代返岭南留别程周量 其四",
            "作者": "屈大均",
            "内容": "流落真无计，依人古所难。自怜因老母，不敢谢长安。\n骨肉归相保，关山去正寒。劳君治行李，歧路泣相看。"
        },
        {
            "标题": "题山阴祁五祁六藏书楼",
            "作者": "屈大均",
            "内容": "夙闻治水经，银泥封绿字。龙威丈人招我游，林屋洞中探玉笥。\n白云瀰瀰洞庭波，七十名峰奈乐何。长风吹我至禹穴，猿啼虎啸依藤萝。\n秦皇碑爱虫文古，夏后书愁鸟迹多。平生窃慕柱下史，列国宝书求未已。\n开君家书万卷馀，欲向琅函作蠹鱼。志在春秋希鲁叟，才堪辞赋薄相如。\n迩来颇究太公符，每恨荆轲剑术疏。筑坛天目步珠斗，一龙一蛇左右趋。\n闻君藏得鍊剑图，时时风雷起座隅。慷慨肯授英雄无，鉴湖之水多芙蕖，日捲珠帘楼上居。\n天下战争犹未已，请君亦读孙吴书。"
        },
        {
            "标题": "从石涛禅师乞花插瓶 其七",
            "作者": "屈大均",
            "内容": "桂树凌寒开，香多嫌酷烈。不若早梅清，平生在冰雪。"
        },
        {
            "标题": "从石涛禅师乞花插瓶 其八",
            "作者": "屈大均",
            "内容": "先开避冰雪，岂是南枝心。欲与黄花并，芬芳作一林。"
        },
        {
            "标题": "从石涛禅师乞花插瓶 其四",
            "作者": "屈大均",
            "内容": "鸡冠大一尺，朵朵红葳蕤。花头虽太重，霜压不曾垂。"
        },
        {
            "标题": "从军曲",
            "作者": "屈大均",
            "内容": "三军矢刃尽，北首争死敌。腐肉委沙场，乌鸢不敢食。"
        },
        {
            "标题": "端州道中望峡口积雪 其二",
            "作者": "屈大均",
            "内容": "西上牂牁尽翠屏，峰回不见峡门青。初飞员屋多蛮雪，新聚牵牛有客星。\n白鹭暖交横浦口，嘉鱼寒出大湘亭。仙郎竞有阳春曲，声共渔歌入杳冥。"
        },
        {
            "标题": "重至都虚观作 其一",
            "作者": "屈大均",
            "内容": "石势盘回下翠微，峰峰有瀑似烟霏。参差古木穿松出，掩映寒花间叶飞。\n白发休教毛女笑，黄冠好逐羽人归。仙坛岁久无香火，欲扫莓苔恐湿衣。"
        },
        {
            "标题": "早春喜宛平陈健夫枉顾沙亭村居 其一",
            "作者": "屈大均",
            "内容": "半亩虎门西，门临涨海低。人随潮水至，马向落花嘶。\n鸡黍高堂作，琴书稚子携。君生孤竹里，只解爱夷齐。"
        },
        {
            "标题": "早春喜宛平陈健夫枉顾沙亭村居 其四",
            "作者": "屈大均",
            "内容": "殷勤山喜鹊，不遣片帆回。月为弹琴上，花因酌酒开。\n水声乾白石，山影湿苍苔。连日须阴雨，留人在啸台。"
        },
        {
            "标题": "早春喜宛平陈健夫枉顾沙亭村居 其二",
            "作者": "屈大均",
            "内容": "易水悲歌后，燕人始有风。屠沽当日好，市井至今雄。\n山绕黄花北，河吞碣石东。君才畿辅少，北鄙不相同。"
        },
        {
            "标题": "奉和张观察长至前一日端州旷怡楼晚眺",
            "作者": "屈大均",
            "内容": "西江吞左右，万里作洪流。砥柱无三峡，朝宗有一楼。\n梅先长至发，菊后小春收。观察乘喧暖，休轻叔子裘。"
        },
        {
            "标题": "暮春村行 其一",
            "作者": "屈大均",
            "内容": "水涨平桥断，微茫春渚西。不知一片雨，添得几长溪。\n渔艇渡头冷，白鸥人外低。因看木棉树，村落未曾迷。"
        },
        {
            "标题": "暮春村行 其四",
            "作者": "屈大均",
            "内容": "渐近清明候，寒深积雨中。已迟芳草绿，更滞木棉红。\n水潦农人苦，豚蹄野庙同。纷纷啼布谷，尚觉稻田空。"
        },
        {
            "标题": "早春喜宛平陈健夫枉顾沙亭村居 其三",
            "作者": "屈大均",
            "内容": "怜予栖遁处，谷口四无邻。白鹭须孤往，青山少一人。\n弄书儿女小，为道岁时新。未有蠲愁物，凭君赋绝伦。"
        },
        {
            "标题": "暮春村行 其三",
            "作者": "屈大均",
            "内容": "一春愁雨湿，寒欲到清和。莺语几时好，花开何处多。\n鱼飞惊白鹭，马牧失烟莎。渔父非知己，休听鼓枻歌。"
        },
        {
            "标题": "暮春村行 其二",
            "作者": "屈大均",
            "内容": "苍苍二三里，烟火雨中村。鸡犬不知处，桑麻无与言。\n翻嫌山气湿，未厌水声喧。花向牛羊落，泥香接一园。"
        },
        {
            "标题": "扶晨屡以紫霞茶见寄赋以答之",
            "作者": "屈大均",
            "内容": "紫霞频见寄，香白露芽鲜。摘定先寒食，烹须就乳泉。\n摩娑双白甀，斟酌一青娟。岁岁封题意，殷勤感汝贤。"
        },
        {
            "标题": "西洋郭丈赠我珊瑚笔架赋此答之 其二",
            "作者": "屈大均",
            "内容": "分来烽火柏，持作笔床先。小架宜斑管，长书得锦笺。\n归凭纤手润，益使大红鲜。未有琼瑶报，殷勤奏短篇。"
        },
        {
            "标题": "西洋郭丈赠我珊瑚笔架赋此答之 其一",
            "作者": "屈大均",
            "内容": "何年沉铁网，海底得枝枝。以此为钩好，偏于挂镜宜。\n亲劳如意击，重向玉台贻。才愧徐陵甚，难为架笔时。"
        },
        {
            "标题": "追答王学士庐山篇见赠之作",
            "作者": "屈大均",
            "内容": "我昔庐山寻瀑布，香炉峰上披烟雾。白云无事早知还，欲共渊明奋高步。\n渊明醉石横溪边，九叠屏风三叠泉。饮酒正怜重九日，闻钟忽悟远公禅。\n吾心皎皎如秋月，照映寒潭无可说。何妨变化若浮云，自有光辉含积雪。\n沙门束教非高士，吾今况尚为人子。养母宜耕十亩田，求人欲著三朝史。\n简君旧赠庐山篇，庐山回首泪潺湲。遗民此日成通隐，啸傲王侯亦偶然。"
        },
        {
            "标题": "友人见惠端州锦石俾为琴台之用赋答",
            "作者": "屈大均",
            "内容": "相贻片石自羚羊，四尺裁同凤嗉长。作案真宜青玉好，为屏不用锦云张。\n清音易取空如水，素手难留冻似霜。去岁猪肝纯紫砚，一齐珍重在书床。"
        },
        {
            "标题": "宁都魏叔子季子隐金精山诗以寄之",
            "作者": "屈大均",
            "内容": "螺川南上更登舻，滩尽高台见郁孤。秋气惊来江上早，雪花吹到岭头无。\n天留一剑知何意，人在三门尚有徒。不嫁长沙仙女好，金精高卧亦良图。"
        },
        {
            "标题": "郑方二君以生鹧鸪数双见贻赋诗答之 其五",
            "作者": "屈大均",
            "内容": "南枝稀越鸟，馀尔鹧鸪群。暖就罗浮日，阳随涨海云。\n影从荒草合，声向乱峰分。珍重雕笼里，山鸡却羡君。"
        },
        {
            "标题": "郑方二君以生鹧鸪数双见贻赋诗答之 其一",
            "作者": "屈大均",
            "内容": "梅关殊未度，奈尔唤归何。锦翼因媒得，雌雄占岭多。\n故人劳见赠，南客辱相过。未肯开笼放，钩辀要听歌。"
        },
        {
            "标题": "郑方二君以生鹧鸪数双见贻赋诗答之 其四",
            "作者": "屈大均",
            "内容": "不少黄茆岭，争山斗一春。为怜苦行路，终日唤征人。\n挈汝闺帏返，应知饮啄驯。白鹇相伴处，林岫在城闉。"
        },
        {
            "标题": "郑方二君以生鹧鸪数双见贻赋诗答之 其六",
            "作者": "屈大均",
            "内容": "归为堂上馔，未忍佐膏芗。有幸烹雌妇，无忧啄粟场。\n华轩供爱玩，故岭绝回翔。翅戒儿童剪，从他锦绣张。"
        },
        {
            "标题": "郑方二君以生鹧鸪数双见贻赋诗答之 其三",
            "作者": "屈大均",
            "内容": "夜飞将木叶，相蔽露华间。格磔知何处，卑栖各一山。\n性真同我野，声苦学人蛮。归笑小儿女，衣裳似尔斑。"
        },
        {
            "标题": "郑方二君以生鹧鸪数双见贻赋诗答之 其二",
            "作者": "屈大均",
            "内容": "岂不畏霜露，笯中且勿惊。向南徒有意，留客枉多情。\n买恨金钱少，餐愁匕箸轻。不教怜复损，为尽对啼声。"
        },
        {
            "标题": "郑方二君以生鹧鸪数双见贻赋诗答之 其七",
            "作者": "屈大均",
            "内容": "鹧鸪亦有草，蝴蝶讵无花。羽翼持相比，芬芳总一家。\n绝怜南翥好，差胜北枝斜。为尔将归早，飘零免塞沙。"
        },
        {
            "标题": "送王观察之官蜀中二十四首 其十九",
            "作者": "屈大均",
            "内容": "三峨相对白云边，复有青城大洞天。得似罗浮灵怪否，君行为访丈人仙。"
        },
        {
            "标题": "舟上西江值大水有作 其一",
            "作者": "屈大均",
            "内容": "六月滇黔水大来，端州城门不敢开。左右双江争一口，白波倒捲失崧台。\n咽喉最苦羚羊小，水花四飞如白鸟。洪涛鼓舞不因风，一出峡门成浩淼。\n此水发源自夜郎，万里来入祝融江。南天一渎亦无愧，势与岷江争短长。\n春来一雨成黄浊，八斗淤泥那可濯。炎方水土此难尝，生长蛮中殊不觉。\n我行正溯牂牁西，津路微茫咫尺迷。牵舟欲上木棉树，走马不见桃花堤。\n榕叶阴阴馀片地，芭蕉土布来金利。渔父鲥鱼尺许长，买来且作风前醉。"
        },
        {
            "标题": "舟上西江值大水有作 其二",
            "作者": "屈大均",
            "内容": "峡口片云时启闭，风雷更助建瓴势。水头十丈似黄云，两岸崩崖苦相制。\n牵舟直上望夫台，万壑千岩往复回。石栈如丝萦绝顶，飞梯上下愁莓苔。\n滇黔至此水始放，河伯未见奔腾状。万里苴兰赴海来，炎风吹尽无烟瘴。\n风俗家家种橘田，淘金采石峡门边。多鱼正喜西江涨，妇女相将日数钱。"
        },
        {
            "标题": "代人送客",
            "作者": "屈大均",
            "内容": "交能金石固，不惜暂分离。终始期高义，艰虞记昔时。\n帆开珠海早，马度庾关迟。莫叹梅花树，无春到此枝。"
        },
        {
            "标题": "代泛亭坐月次白真人韵",
            "作者": "屈大均",
            "内容": "今宵湖上月，不向镜中看。爱此高亭好，秋光一倍寒。\n微茫若烟雨，清浅似沙滩。倡和仙灵接，从公此最欢。"
        },
        {
            "标题": "送王汾仲还新安因访石埭姚明府 其一",
            "作者": "屈大均",
            "内容": "白云归白岳，道过陵阳峰。为我期仙令，何时驾白龙。\n愁随一片月，挂在九华松。早晚思携手，冶城春酒浓。"
        },
        {
            "标题": "送王汾仲还新安因访石埭姚明府 其二",
            "作者": "屈大均",
            "内容": "相思似春水，一路送渔舟。自此临流别，湖名非莫愁。\n庭闱君自恋，京雒我空游。珍重南陔去，崇兰正可求。"
        },
        {
            "标题": "山大舟歌",
            "作者": "屈大均",
            "内容": "自是赭桐人不知，山大舟名空陆离。越王烽火开千树，石氏珊瑚碎万枝。\n终年吐艳光相射，不待烛龙成不夜。端阳日酷色逾鲜，虽黄未肯先红谢。\n无数小花攒大花，玲珑雕出芙蓉砂。一花动至百馀日，不老须君媚岁华。"
        },
        {
            "标题": "代赠王海宪十六韵",
            "作者": "屈大均",
            "内容": "南武称天府，城临百粤雄。山川多霸气，割据有遗宫。\n夫子来开府，诸侯早避骢。宣威鲛浦上，秉宪象林中。\n界柱勋重建，戈船策更工。夷吾筹煮海，越石赋扶风。\n上郡多豪杰，横行独乃公。神灵钟太华，剑履下崆峒。\n豹变真君子，龙骧是阿童。年时冠獬豸，衮职补华虫。\n谟似皋陶告，诗将大夏通。鼓钟开板屋，琴瑟待焦桐。\n吐握符姬旦，仙灵问葛洪。作人持玉尺，求士得冥鸿。\n恺悌垂天德，神明作圣功。愿言逐裘带，长在药洲东。"
        },
        {
            "标题": "寿榆林赵侯 其二",
            "作者": "屈大均",
            "内容": "幕府依严武，溪堂筑浣花。雄才惊不世，浪迹托为家。\n岳吐孤生竹，天含五色霞。年年持献寿，忠信是丹砂。"
        },
        {
            "标题": "寿榆林赵侯 其一",
            "作者": "屈大均",
            "内容": "旗偃黄花岭，笳沉白草沟。武安勤飨士，太尉暇登楼。\n霸气沙陀早，军声阴馆秋。无须黄老术，儒将自风流。"
        },
        {
            "标题": "再赋老树篇为少参公寿",
            "作者": "屈大均",
            "内容": "两世甘棠大叶榕，城边望似一峰峰。康公父子多阴雨，太华儿孙亦地宗。\n春酒人争持大斗，岁星天使在南禺。依依衮绣东山下，歌舞公归怅莫从。"
        },
        {
            "标题": "弹子矶谣 其一",
            "作者": "屈大均",
            "内容": "一篙一尺，十篙一丈。不怕弹子矶，高高在天上。"
        },
        {
            "标题": "弹子矶谣 其二",
            "作者": "屈大均",
            "内容": "上水船，撑得铁墙穿。下水舟，摇得铁墙浮。"
        },
        {
            "标题": "乞砚行",
            "作者": "屈大均",
            "内容": "羚羊峡东惟端溪，水岩之口临江低。石师匍匐下绝磴，中穿四洞先东西。\n使君最嗜紫云片，脚踏青天割为砚。青花细细似微尘，蕉叶白中时隐见。\n空濛雨气成黄龙，欲散不散浮水面。猪肝淡紫方新鲜，带血千年色未变。\n中间火捺晕如钱，半壁阴沉望似烟。翡翠朱砂非一种，斑斑麻鹊点多圆。\n斯是水岩石中髓，水之精华结渊底。就中纯粹含乾德，纷纷脂玉惭肌理。\n入手温然煖若春，浮动心花兼意蕊。姑射冰凝总在神，昭仪膏滑那濡水。\n玉骨虽刚按似柔，生气周身无不靡。鸲鹆何须活眼多，云霞亦是空天滓。\n使君命匠细磨砻，中有三方最高美。其馀浸润水盘中，水碧金膏尽糠秕。\n分我东洞一大脔，似方非方非石子。纵横六寸甚端厚，蕉叶青花相间起。\n前者两片琢未成，赠我已与琼瑶似。使君割爱本非常，不贪为宝吾难已。\n连城之璧妄希求，腼颜未免秦人耻。何物能为十五城，赋诗适自呈媸鄙。\n使君作者本多才，笑我布鼓持当雷。不须狡狯凭诗笔，自有神明契合来。"
        },
        {
            "标题": "凄凉犯　再吊榆林中忠义",
            "作者": "屈大均",
            "内容": "榆溪弥弥。榆台下、潜流塞外千里。风沙乱搅，浑河同浊，剑花难洗。\n牛羊饮水，带人血，胭脂淡紫。念当年、延绥将士，三万委泥滓。"
        },
        {
            "标题": "寿东莞周丈",
            "作者": "屈大均",
            "内容": "当年五老园中客，文采翩翩号石林。此日寻仙从地肺，知君观易得天心。\n梅花乱点宜春酒，桂树多栖捣药禽。户外罗浮峰四百，殷勤一日一峰吟。"
        },
        {
            "标题": "赋得捣药兔长生",
            "作者": "屈大均",
            "内容": "三五正团团，人将穴鼻看。自居明月腹，谁共素蟾寒。\n口吐成冰镜，蹄忘在玉盘。人间三窟险，天上一输安。\n跧伏非东郭，迷离是木兰。无雄毫不舐，有嬎影犹单。\n三足同无死，双蛾与合欢。踆乌相接易，绕鹊欲栖难。\n长跪当芳树，斜飞向画栏。殷勤天下兔，舞断水中鸾。\n玉斧修须助，银钩恐不完。望舒催趯趯，青女逐姗姗。\n早作灵娥媵，频偷阿母丹。仙妻那再得，后羿只长叹。\n药捣和金粟，香飘胜白檀。杵疏琼阙外，舂小桂丛端。\n力为秋晖尽，声随夕漏残。露华调尚湿，霞彩暴初乾。\n生魄都因汝，惊精不用餐。玄黄含沆瀣，照曜动波澜。\n蚌蛤教多孕，虾蟆使细丸。光劳神媛浴，响费羽人弹。\n皎皎归蓬户，泠泠拂石坛。行沿花远近，坐到斗阑干。\n呼吸开重晕，氤氲沁五官。会分珠黍许，服罢振霜翰。"
        },
        {
            "标题": "淡黄柳　端州郡署作，署曾作行宫",
            "作者": "屈大均",
            "内容": "萧条郡廨，曾作芙蓉殿。谁记池头蒙赐宴。来去茨菰叶畔。\n长与君王旧凫雁。"
        },
        {
            "标题": "舟入陈村有作",
            "作者": "屈大均",
            "内容": "山光因雨发，林气得风清。啼鸟元无意，当春自有声。\n溪随花路远，云向水村明。一棹斜桥外，归时月已生。"
        },
        {
            "标题": "杜鹃峰作",
            "作者": "屈大均",
            "内容": "浮山顶上花万千，一峰花独多杜鹃。色兼蓝紫与黄者，绝少殷红猩血鲜。\n开时无叶但枝干，槎枒屈曲相钩连。浮山旧多海底树，岂铁珊瑚风吹坚。\n定知不是子规血，不然望帝成神仙。春心已得丹砂化，蚕丛旧恨都弃捐。\n谢豹亦作捣药鸟，口中长吐瑶池莲。开多黄色得中气，与金芙蓉争光妍。\n西蜀安得有此种，啼痕沾湿迷荒烟。斑斑胭脂自太古，那能化碧沉重泉。\n龙为鱼兮谁不苦，潇湘之竹同烦冤。噫吁嘻，潇湘之竹真烦冤。"
        },
        {
            "标题": "倒挂鸟 其一",
            "作者": "屈大均",
            "内容": "已食沉水烟，复藏双翅内。时放烟氤氲，帏中香久在。"
        },
        {
            "标题": "倒挂鸟 其二",
            "作者": "屈大均",
            "内容": "黑润与黄沉，持薰倒挂鸟。不教双翅间，收得香烟少。"
        },
        {
            "标题": "送朱君之贵州",
            "作者": "屈大均",
            "内容": "黔中兵火后，君去贵阳春。幕府无双士，将军有一人。\n飞扬三楚地，鼓舞百蛮民。寄我苗刀好，芙蓉砂更新。"
        },
        {
            "标题": "白首",
            "作者": "屈大均",
            "内容": "白首方求食，高堂咫尺违。长忧吾道失，不恨世情非。\n耕凿惟诗笔，经营是钓矶。自来颜色好，因啖越山薇。"
        },
        {
            "标题": "题李韶州种竹图",
            "作者": "屈大均",
            "内容": "韶阳几载行无事，九郡如公真卓异。手种筼筜翠映空，鸾凰欲为神君至。\n琅玕截取作清箫，吹出元音满紫霄。冉冉重华仙驭降，纷纷韶石彩云朝。\n九成台畔行春早，甘雨随车禾麦好。孝慈更使竹多孙，六县讴歌慰尊老。\n朱轓露冕下佗城，贵倨应深捉吐情。有道岂须姝子告，多文犹恐使君轻。"
        },
        {
            "标题": "七夕前三日粟园小集分赋得东字朝字 其一",
            "作者": "屈大均",
            "内容": "生明才七夕，已盼绛河东。三日先乌鹊，双星即紫虹。\n应须瓜果待，莫遣酒尊空。爱尔池亭好，披襟纳晚风。"
        },
        {
            "标题": "七夕前三日粟园小集分赋得东字朝字 其二",
            "作者": "屈大均",
            "内容": "黄姑频七夕，白帝始三朝。令节开针缕，佳期望斗杓。\n迎凉风乍至，送暑雨初消。月出楼西角，催吹紫玉箫。"
        },
        {
            "标题": "癸亥长至前五日举第三子有作 其二",
            "作者": "屈大均",
            "内容": "弥月当冬仲，欢闻堕地声。雷先三日复，龙以一阳生。\n亚岁逢佳节，高堂与小名。双珠多一颗，掌上有光荣。"
        },
        {
            "标题": "登岱 其一",
            "作者": "屈大均",
            "内容": "盘盘石磴上高雯，白练吴阊望不分。尺寸便为天下雨，虚无总是岱宗云。\n西皇辇路诸峰在，东帝钟声万壑闻。四岳惟兹南面立，固知太皞是元君。"
        },
        {
            "标题": "癸亥长至前五日举第三子有作 其一",
            "作者": "屈大均",
            "内容": "一阳初欲动，硕果早知之。梦叶先长至，呱闻及子时。\n生梯须女早，取火厉人迟。受易商瞿似，他年或五儿。"
        },
        {
            "标题": "登岱 其二",
            "作者": "屈大均",
            "内容": "鸿濛一气白天孙，日月双观各有门。万物尽从青帝出，诸峰都让丈人尊。\n松间风雨秦时响，石上烟萝汉代痕。最是白云多变怪，谁从触石见真源。"
        },
        {
            "标题": "登圭峰顶望崖门",
            "作者": "屈大均",
            "内容": "怅望江门烟雨浓，先朝空有玉台钟。湘妃万古馀斑竹，望帝三春在碧峰。\n挥断金戈时已尽，歌残薤露去无从。天边岛屿多遗殿，绿草离离积几重。"
        },
        {
            "标题": "与五弟登子陵钓台作 其一",
            "作者": "屈大均",
            "内容": "兄弟东西二钓台，挥杯遥劝客星来。故人多已为朱鸟，日暮招魂歌莫哀。"
        },
        {
            "标题": "与五弟登子陵钓台作 其二",
            "作者": "屈大均",
            "内容": "滩中浩渺三江水，台下萦回十九泉。君作方干我皋羽，富春春枕落花眠。"
        },
        {
            "标题": "登罗浮绝顶奉同蒋王二大夫作",
            "作者": "屈大均",
            "内容": "霃霃太古云，至今未开辟。山气日汹涌，随风洒精液。触石生洪波，微茫在咫尺。登山若浮海，舟航即轻策。浮山复浮去，与罗万里隔。仅余玉女峰，娟娟在肘腋。蓬莱无根蒂，左股长为客。铁桥苦拘系，峰峰合体魄。一气胶漆之，洞天在肝膈。雷风吐噏时，氤氲相损益。峨峨在虚无，荡踏难留迹。如何太华山，乃为巨灵擘？便道通句曲，大天有阡陌。玉笥一南窍，日月暗相射。朱明本火府，草木多纯赤。朱竹含葳蕤，红翠美毛翮。南禺亦丹穴，凤族以千百。口衔芙莲花，纷纷堕瑶席。珠尾若扬麾，往来拂巾舄。麻姑何秀峙，散发至腰脊。上下飞峰间，不肯相扶掖。筋力尽青冥，渐与空天迫。微躯若鸿毛，顺风思一掷。衫袖即飙车，不用浮丘伯。神明自鼓舞，鸾鹤惟所择。便携二大夫，八极恣挥斥。神仙虽惝怳，此中有窟宅。真道苦无言，与天日相索。聪明乃尘垢，陶铸有微责。虽复游无穷，亦自悲人役。神山有离合，依依且朝夕。鳌首或浮沉，广大日以积。弥缝费造化，随波恐流易。分水一泉源，自天通地脉。瀑布纵横飞，与海相潮汐。天鸡一咿喔，扶桑已半白。海日长三丈，玄黄始一隙。光明未丽天，外体已赫赫。摇荡二石楼，烧空如琥珀。生长旸谷旁，郁仪日亲炙。中夜已寅宾，导引成肥硕。咸池灼欲焦，沧凉吾自适。一下曜真台，人间愁踧踖。百虑生黄埃，世务婴繁剧。三山居水下，船交苦风逆。赍去童男女，三千良可惜。罗浮即方丈，甘心自古昔。南岳一佐命，仙卿此注籍。大夫代天工，于此宜区画。虽无封禅书，名山望润泽。"
        },
        {
            "标题": "灵川道中眺望建陵诸峰",
            "作者": "屈大均",
            "内容": "横斜千万笋，不似一峰峰。苍润含秋雨，巉岩出古松。\n孤根争自立，落势不相从。百里烟云外，漓江绕几重。"
        },
        {
            "标题": "康王谷观谷帘泉",
            "作者": "屈大均",
            "内容": "我爱康王谷，泉飞万壑深。光生石镜里，声落玉楼阴。\n满地松篁湿，终年雨雪侵。何当援绿绮，弹作水仙吟。"
        },
        {
            "标题": "过大梁作",
            "作者": "屈大均",
            "内容": "浮云无归心，黄河无安流。神鱼腾紫雾，苍鹰击高秋。\n类此雄豪士，滔滔事远游。远游欲何之，驱马登商丘。\n朝与侯嬴饮，暮为朱亥留。悲风起梁园，白草鸣飕飕。\n挥鞭控鸣镝，龙骑如星流。超山逐群鱼，穿云落两鹜。\n归来宴吹台，酣舞双吴钩。惊沙翳白日，垂涕向神州。\n徒怀匹夫谅，未报百王雠。红颜渐欲变，岁月空悠悠。"
        },
        {
            "标题": "维帝篇",
            "作者": "屈大均",
            "内容": "维帝颛顼裔，周氏相蝉嫣。食土荆湘邑，屈姓何连绵。\n左徒死怀忠，日月在罗渊。宗臣不去国，恩义同比干。\n子孙藏剑佩，世守长沙田。汉初实关中，昭景同西迁。\n族贵称王孙，文采未相宣。武帝爱离骚，始命淮南笺。\n买臣工楚学，能言廿五篇。三闾之弟子，王逸益精妍。\n所恨灵均孙，名姓未有传。唐时美词藻，只有屈同仙。\n千载失宗支，遗书荡如烟。徒闻宋南渡，我祖从秦川。\n抱挟离骚经，肇居番禺偏。番禺两山连，桂林横大川。\n冰霜避炎德，熊罴盘层峦。神灵所窟宅，形胜亚中原。\n少祖拥义兵，力拒元可汗。言从东莞伯，归命洪武年。\n褒勋锡彤矢，作镇临幽燕。本支在茭塘，世德列朝鹓。\n三闾大夫祠，峨峨南澥边。景差与宋玉，配享蘼芜坛。\n女媭之婵媛，岁时祀孔虔。天问及九章，凄悲被笙弦。\n称觞何济济，伐鼓复填填。女巫献玉琐，姣服若飞鸾。\n灵兮黪两螭，云旌来翩翩。迎之激楚舞，侑以招魂篇。\n习射张大侯，中者为神欢。山谷气巃嵷，樛木缭苍烟。\n土膏春既动，禾稼郁芊芊。聚族二千人，公耕兹墓田。\n百果从离支，芬馨充豆边。龙目酿饮酥，醪者寿多延。\n东家笼窗竹，西邻翡翠兰。中池翔文鱼，孔雀尾斓斑。\n皓发四五叟，混茫谈羲轩。子弟工文辞，风华尚小山。\n榕树大十围，流泉应鸣蝉。百尺木棉花，朱火然高天。\n灵境似华胥，淳俗誇桃源。花落鸡犬静，处处张春筵。\n爰从广州陷，我父方言还。勤王功未成，避世志难宣。\n吁嗟蚩尤乱，阊阖纷刀鋋。湘君沉锦瑟，重华失金銮。\n四澥沸鼎镬，九州惊虚弦。将相妇人衣，崩角穹庐前。\n其时歌薤露，吾亲泪涟涟。龚胜屡绝粒，陶潜时呜弦。\n遂筑怀沙亭，背冈带修湍。岌岌远游冠，卖药东市廛。\n增城受丹诀，委蜕从稚川。正气得所繇，庶几返自然。\n嗟予破家产，报国多迍邅。左持将军头，右揕秦王肩。\n虎狼不足刺，生劫酬燕丹。吁嗟天命衰，脱身出函关。\n爰从翟义公，兴师平陵西。逐日麾金戈，捎星曳红旃。\n黄帝驾象车，飞廉挥虹鞭。一夫先拔木，五丁齐开山。\n魑魅纷来战，雷霆相纠缠。予时当一队，矢尽犹争先。\n猛士尽疮痍，一呼皆腾鞍。手剥太行玃，足蹂阴山豜。\n雄虺昂九首，吞人益其肝。神虬忽失穴，潢污蟠蜿蜒。\n不能为国殇，含羞馀空拳。天方造草昧，养晦为大贤。\n鹏运需扶摇，折翼避鹰鹯。割肉聊自食，毋须膏火煎。\n婉彼蛾眉女，瑶瑟中道捐。大禹方胼胝，遑恤涂山颜。\n客获千金殊，乃遭骊龙眠。英雄不学道，功名安足传。\n飘然登太山，长啸摇天门。鸡呜见澥日，涌出如金盘。\n神光腾八极，顿豁鸿濛前。盘古日九变，玉斧开方圆。\n死生如循环，寻之渺无端。公孙舞双剑，宜僚弄一丸。\n鬼出忽电入，兵机获无传。囊括其雌雄，妙得将将权。\n蒲且弯长弓，风胡操龙泉。卫我归罗浮，省母梧桐间。\n凤凰挟其雏，羽仪九苞妍。一鸣圣人生，再呜泰阶平。\n此身非血肉，五岳共乔骞。庶几鞠育恩，少报罔极焉。\n弟妹未婚嫁，夙夜亦怀仙。寡兄奉为师，冥探太素言。\n梁鸿尝牧豕，弄玉思骑鸾。织缣为亲衣，采薇为亲餐。\n甘瓜抱苦蒂，骨肉相夤缘。自谓依庭闱，没齿同贞坚。\n何意鲜飙激，孤雁吹飞翻。日月有盈亏，吾生遑得閒。\n挥涕出门去，斯民方倒悬。事亲贵养志，治国若烹鲜。\n乘彼太清霞，白鹿何娟娟。尘垢铸尧舜，羽翼凌绮园。\n御世有操纵，六辔如琴然。四夷若牛马，累累受拘牵。\n东游寒风阙，西戏昆崙巅。足性自无待，横流一手援。\n回顾乡闾中，萧萧桑梓寒。仲尼怀疾固，思归修遗编。\n百川朝沧溟，清浊必还源。北斗天中央，周流光不偏。\n姑射以神凝，使民庇厉蠲。苏耽能反本，化为黄鹄旋。"
        },
        {
            "标题": "登阅江楼有感 其二",
            "作者": "屈大均",
            "内容": "四楼合作一楼开，势截牂牁万里来。万岁树存惟桂树，千秋台起是崧台。\n来朝玉辇黄龙出，去逐金笳白马哀。御气至今三峡在，七星员屋即蓬莱。"
        },
        {
            "标题": "别王二丈予安",
            "作者": "屈大均",
            "内容": "美人在霄汉，灼灼如丹云。手持凤凰子，毋乃魏元君。\n我昔登太山，天门啸不还。瀑布为长带，浮云为高冠。\n游仙岂不乐，悲此市朝间。圣贤耻独善，所贵匡时艰。\n太阿苟不割，蛟龙将波澜。箧中有阴符，吾生焉得閒。\n平沙利马足，惊飙宜鹰翰。遥遥万里心，慷慨入长安。"
        },
        {
            "标题": "春日登粤王台作",
            "作者": "屈大均",
            "内容": "朝汉而今事未非，蒲桃宫锦奉恩晖。书生有策除黄屋，帝子无心出绛衣。\n春色早将兵气散，南天先见翠华飞。台边一路通京阙，肯使云山尚采薇。"
        },
        {
            "标题": "登阅江楼有感 其一",
            "作者": "屈大均",
            "内容": "崧台百尺俯沧波，上有飞楼复道多。万嶂高从窗口出，千帆低向槛前过。\n山川此日无铜界，城阙当年满玉珂。西望苍梧烟雨暗，重华有泪在牂牁。"
        },
        {
            "标题": "举第四子阿豫 其四",
            "作者": "屈大均",
            "内容": "家贫无食母，自养益劬劳。剪发初成角，胜冠待拂髦。\n饮愁双乳少，啼爱数声高。闾史书名罢，光宗望汝曹。"
        },
        {
            "标题": "举第四子阿豫 其三",
            "作者": "屈大均",
            "内容": "银作麒麟小，胸前挂莫多。契名从大士，求福向须陀。\n饭杂香蕉喂，衣兼绣褓拖。女兄争襁负，不遣日摩娑。"
        },
        {
            "标题": "举第四子阿豫 其五",
            "作者": "屈大均",
            "内容": "孩笑娱尊母，含饴弄未閒。八旬无白发，九十尚红颜。\n尺寸龙孙嫩，参差雉子斑。旨甘慈旦夕，争食一堂间。"
        },
        {
            "标题": "举第四子阿豫 其一",
            "作者": "屈大均",
            "内容": "行年过始杖，亦已作耆英。犬子生偏晚，鹓雏养渐成。\n阿婆欢欲抱，而父咳初名。姜酒来亲串，呱呱羡此声。"
        },
        {
            "标题": "举第四子阿豫 其六",
            "作者": "屈大均",
            "内容": "尚欠商瞿一，明年五子齐。祗愁无纸笔，不恨少楂梨。\n井臼梁家妇，耕桑翟氏妻。老莱嬉戏日，犹自作孩提。"
        },
        {
            "标题": "点绛唇 淡红梅",
            "作者": "屈大均",
            "内容": "背有微红，绛桃一半为根蒂。幼姿偏丽。种得才三岁。"
        },
        {
            "标题": "湖口舟中口号赠内 其二",
            "作者": "屈大均",
            "内容": "湖水合将江水流，与卿日日乘轻舟。相怜一片鸳鸯水，白浪如山亦不愁。"
        },
        {
            "标题": "湖口舟中口号赠内 其三",
            "作者": "屈大均",
            "内容": "江之水浊湖水清，我如江水湖如卿。可怜江水将湖水，清浊同流无限情。"
        },
        {
            "标题": "湖口舟中口号赠内 其四",
            "作者": "屈大均",
            "内容": "小姑山接大姑秋，不逐长江江水流。彭郎矶上一明月，飞去飞来共白头。"
        },
        {
            "标题": "梅花岭吊史相国墓",
            "作者": "屈大均",
            "内容": "往者江南北，谁分上相忧。自从开四镇，不复问中州。\n精爽凭飞将，衣冠在古丘。梅花春不发，碧血满枝头。"
        },
        {
            "标题": "华岳百韵",
            "作者": "屈大均",
            "内容": "至道生元气，神山结混茫。灵胡开华岳，少皞主秋方。\n肃杀清天地，明禋恪帝王。轩游受图箓，虞狩会衣裳。\n万壑悬河汉，三峰压雍梁。冠危司寇立，鼎耸紫微妨。\n井鬼精相接，嵩衡影在望。轮牙千仞辟，峪口一夫防。\n垂峡天如练，横溪石作航。树阴交茂密，泉响击砰磅。\n太素芙蓉发，真源玉井藏。云霞天四塞，浑沌帝中央。\n千叶擎珠阙，三花滴玉浆。蔽亏秦日月，照映汉旂常。\n叠巘森堂奥，攒霄乱剑铓。潼关收虎踞，沙苑放龙骧。\n表里金城拥，纵横锦幔张。我来凌百二，仙举出阴阳。\n雾入张超市，风窥玉女房。胸襟披早爽，吟咏写清商。\n踊跃牛心谷，徘徊古柏行。一天通箭括，九地出车箱。\n凿翠成飞栈，嵌空作曲堂。鞠躬遇搦岭，垂足度悬岗。\n自汲凭双绠，人骑向一梁。窦中穿"
        },
        {
            "标题": "湖口舟中口号赠内 其一",
            "作者": "屈大均",
            "内容": "大姑既有胭脂巷，小姑亦有蛾眉洲。今夕兰桡与卿驻，彭郎不得擅风流。"
        },
        {
            "标题": "答祁七苞孙 其三",
            "作者": "屈大均",
            "内容": "镜湖佳在镜湖桥，兰枻维时奏玉箫。东市虽然琴散绝，西秦尚未筑声消。\n能逢句践方君子，莫吊湘累只大招。慷慨肯教生白发，衔杯且趁落花朝。"
        },
        {
            "标题": "榴花村吊宋义士熊将军飞 其二",
            "作者": "屈大均",
            "内容": "书生此日思酣战，男子繇来举大名。不是将军起铜柱，谁令丞相有金城。\n十年缟素君王泪，一片壶浆士女情。血染榴花红不尽，溪流时作断肠声。"
        },
        {
            "标题": "吊淮阴侯",
            "作者": "屈大均",
            "内容": "天夺英雄鉴，三分势不成。佯狂悲蒯彻，变诈恨陈平。\n云梦愁风急，长淮夜月清。可怜伊吕业，千载一沾缨。"
        },
        {
            "标题": "望云州",
            "作者": "屈大均",
            "内容": "西望云州但夕阳，汉家何处有金汤。三年马首迷春草，八月龙沙怨早霜。\n梦逐黄河穿塞尽，愁随鸿雁入关长。平生壮志成萧瑟，空复哀歌吊战场。"
        },
        {
            "标题": "榴花村吊宋义士熊将军飞 其三",
            "作者": "屈大均",
            "内容": "匹马当关杀气秋，雷霆一战复炎州。功如东莞难封伯，节似增城未赠侯。\n碧甲潮来惊日月，黄旗云起接罗浮。同时亦有将军许，白首横戈涕泗流。"
        },
        {
            "标题": "榴花村吊宋义士熊将军飞 其一",
            "作者": "屈大均",
            "内容": "东官自是英雄地，熊氏将军首建威。血溅单于边草湿，魂随少帝海天飞。\n花溪阴雨闻金鼓，玉峤春风长蕨薇。一片战场当县出，至今人士重无衣。"
        },
        {
            "标题": "吊宁武周将军",
            "作者": "屈大均",
            "内容": "三关保障推宁武，苦忆当年禦贼才。百战不缘飞将失，九门何至内臣开。\n夫妻力共山河尽，士马魂随风雨来。北望长城空洒泪，不堪斜日满旗台。"
        },
        {
            "标题": "查君来自黔中赠之",
            "作者": "屈大均",
            "内容": "怜君万里事孤征，艰难来自黔阳城。黔阳乃是烟雾海，天无三日能乾晴。\n雨师最好黔阳地，霢霢濛濛岂天意。三年未洗战场红，红满黔阳皆血泪。\n啾啾新鬼多王侯，可怜白骨成山丘。英雄岂合建大义，杀身自古因春秋。\n水深火热天所喜，汤武之世皆逆理。君臣一炬谢生灵，赤县神州终已矣。\n君向黔阳吊战场，仲家黑白邀壶觞。腐肉之中相饮食，乌鸢往往争肝肠。\n争肝肠，中有馨香是国殇。生降差比部尉强，君行莫与别阿梁。"
        },
        {
            "标题": "舟中苦热",
            "作者": "屈大均",
            "内容": "九月南天犹袒裼，炎云低压舸船来。清凉苦忆当年好，跣踏层冰上五台。"
        },
        {
            "标题": "蝶恋花 题唐宫扑蝶图",
            "作者": "屈大均",
            "内容": "凤子翩翩纷似雪。画扇低飏，惊入深深叶。博得君王开笑靥。\n闻香忽复穿裙褶。"
        },
        {
            "标题": "题王给谏乌丝红袖图 其四",
            "作者": "屈大均",
            "内容": "斑骓携得素馨花，陆贾风流映汉家。一片罗阳歌舞石，看君飞满笔端霞。"
        },
        {
            "标题": "题王给谏乌丝红袖图 其三",
            "作者": "屈大均",
            "内容": "西从西岳至罗浮，诗满天边二石楼。五色仙禽多狡狯，麻姑教向使君求。"
        },
        {
            "标题": "题王给谏乌丝红袖图 其二",
            "作者": "屈大均",
            "内容": "太华仙人鲁女生，三千玉女不知名。何如少华黄门客，解和诗篇有丽英。"
        },
        {
            "标题": "蝶恋花 春情",
            "作者": "屈大均",
            "内容": "似雨如晴春乍暖。漠漠烟青，未肯含愁浅。怅望不知人已远。\n踏红似向花间转。"
        },
        {
            "标题": "题王给谏乌丝红袖图",
            "作者": "屈大均",
            "内容": "芙蓉无数水中开，化作鸳鸯七十来。争爱夕郎辞赋好，持笺一一向琴台。"
        },
        {
            "标题": "定情曲 其十二",
            "作者": "屈大均",
            "内容": "左种合欢花，右种相怜草。人情有尽时，花草千年好。"
        },
        {
            "标题": "定情曲 其四",
            "作者": "屈大均",
            "内容": "采藐染为紫，采茜染为绛。为郎作鲜衣，将以耀闾巷。"
        },
        {
            "标题": "定情曲 其二",
            "作者": "屈大均",
            "内容": "欢佩五岳图，侬画五岳眉。相携入五岳，仙去无人知。"
        },
        {
            "标题": "春日过访王用礿园亭作 其二",
            "作者": "屈大均",
            "内容": "行行渐入林，春自一家深。二亩花犹少，三年柳已阴。\n番山微见影，瀑水似闻音。自此长来往，听君弄玉琴。"
        },
        {
            "标题": "春日过访王用礿园亭作 其一",
            "作者": "屈大均",
            "内容": "铁炉城内巷，君作一丘园。水竹频无路，烟花似在村。\n蝶同居士梦，莺与美人言。幽赏忘归去，依依为绿尊。"
        },
        {
            "标题": "定情曲 其五",
            "作者": "屈大均",
            "内容": "终朝采茹藘，染绛成一匹。新以为下裳，故还作蔽膝。"
        },
        {
            "标题": "定情曲 其一",
            "作者": "屈大均",
            "内容": "与郎同一身，如彼豆蔻蕊。蕊心红复红，两瓣相依倚。"
        },
        {
            "标题": "定情曲 其十三",
            "作者": "屈大均",
            "内容": "侬作月中兔，欢亦作蟾蜍。兔阴蟾蜍阳，长共广寒居。"
        },
        {
            "标题": "定情曲 其七",
            "作者": "屈大均",
            "内容": "罗浮蝙蝠红，双宿芭蕉叶。相与带在身，媚郎兼媚妾。"
        },
        {
            "标题": "定情曲 其八",
            "作者": "屈大均",
            "内容": "愿似蝴蝶花，花开红烨烨。花落随风飞，复作双蝴蝶。"
        },
        {
            "标题": "定情曲 其六",
            "作者": "屈大均",
            "内容": "薜荔本无根，似妾委君身。在地为地锦，在石为石鳞。"
        },
        {
            "标题": "定情曲 其十",
            "作者": "屈大均",
            "内容": "朝采宜男花，暮采多南子。花开郎所欢，子结侬所喜。"
        },
        {
            "标题": "素馨斜",
            "作者": "屈大均",
            "内容": "花田旧是内人斜，南汉风流此一家。千载香销珠海上，春魂犹作素馨花。"
        },
        {
            "标题": "东风第一枝 送张君携假返杭州",
            "作者": "屈大均",
            "内容": "荔蕊初含，棉花欲吐，春光渐与膏沐。乳莺催意香泾，旅雁引辞槛曲。\n兰桡荡漾，羡归客，鸳鸯相逐。漫计程，想到明湖，尚未藕肥菱熟。"
        },
        {
            "标题": "定情曲 其九",
            "作者": "屈大均",
            "内容": "愿作合欢草，夜则为一茎。与郎缠绵死，地下犹相并。"
        },
        {
            "标题": "双声子 吊东皋别业故址",
            "作者": "屈大均",
            "内容": "汉台南面，越城东臂，胜地曾作蘅皋。湖通珠浦，溪连香谷，花木一一分曹。\n兰亭几度，觞咏罢、徒有蓬蒿。难陶写，把丝竹，留教山鸟啾嘈。\n幸狐狸，知谢公白血，珍同水碧金膏。微躯安惜，乾崩坤裂，平陵一死洪毛。\n与龙髯马角，和粪土、同委员濠。炊残白骨，牛羊总成，一片腥臊。"
        },
        {
            "标题": "题洪先辈庐居册",
            "作者": "屈大均",
            "内容": "皎皎白华躬，庐居洞壑中。泪枯何代柏，声乱一林风。\n紫极心长贯，黄泉梦故通。寄声乌鸟道，移孝事无穷。"
        },
        {
            "标题": "过吴不官草堂赋赠",
            "作者": "屈大均",
            "内容": "今日东林社，遗民半入禅。君栖洞庭馆，不异虎溪边。\n敛性成幽石，行歌彻紫烟。门临响水涧，家有梅花田。\n橘柚香无数，杨梅红更然。琴书开暖日，鸡犬散晴天。\n竹笋穿苔小，银鱼入馔鲜。采兰陈膝下，弄鸟向堂前。\n昔我沧洲祖，人称莱子贤。高堂过百岁，白发奉双仙。\n孺慕今惟子，南陔复有篇。白华朱萼好，相赠两流连。"
        },
        {
            "标题": "舂山草堂感怀 其三",
            "作者": "屈大均",
            "内容": "客心伤已尽，黄鸟苦流声。一水穿云直，孤花吐日明。\n东西家未定，四十道无成。何以蠲忧疾，文章送此生。"
        },
        {
            "标题": "甲子岁除作 其三",
            "作者": "屈大均",
            "内容": "岁除无一事，堪酌送愁杯。花以明灯喜，春因爆竹催。\n山寒多夜雨，地薄易冬雷。命只悲何益，尊前正有梅。"
        },
        {
            "标题": "冬日作",
            "作者": "屈大均",
            "内容": "白兔裘轻暖，偏宜岭外人。无冬难作冷，未腊已偷春。\n菊蕊餐初罢，梅枝折又频。白头浣花客，愁见岁华新。"
        },
        {
            "标题": "送人入罗浮 其三",
            "作者": "屈大均",
            "内容": "仙禽五色不知名，日夕相依最有情。莫捕林间小凤子，裁为羽服似云轻。"
        },
        {
            "标题": "舟入罗旁之水将访西宁张明府有作 其三",
            "作者": "屈大均",
            "内容": "溪尽山城出，高高在乱峰。厓飞千树瀑，石响一林钟。\n叶落传人语，沙乾失虎踪。夕阳茅店外，樵影下寒松。"
        },
        {
            "标题": "题翁子东洞庭山馆",
            "作者": "屈大均",
            "内容": "东西两洞庭，吾爱莫釐青。往日鸱夷子，回舟此翠屏。\n君今胥母住，门对太湖扃。旦夕怀仙意，长歌入杳冥。"
        },
        {
            "标题": "洞仙歌 赠潘季子花烛",
            "作者": "屈大均",
            "内容": "开年几日，喜蛮花香杂。未尽春寒尚重祫。正佳期、十五明月团圆，初一度，蟾兔阴阳开合。"
        },
        {
            "标题": "己巳腊尽作 其二",
            "作者": "屈大均",
            "内容": "烟深知有雨，春色一何迟。岁暮无穷事，梅花自不知。\n愁过高卧日，贫到白头时。腊酒邻家熟，无钱愧玉卮。"
        },
        {
            "标题": "己巳腊尽作 其一",
            "作者": "屈大均",
            "内容": "懒服芜菁子，从教蒜发新。寿须归老母，閒莫让仙人。\n病去桃花喜，贫来燕子嗔。岁寒无雨雪，争得见阳春。"
        },
        {
            "标题": "豆叶坪病起",
            "作者": "屈大均",
            "内容": "山静长如夕，微微樵牧踪。有时闻远瀑，终日对高松。\n久病悲欢尽，新寒衣衲重。他宵秋月满，应上汉阳峰。"
        },
        {
            "标题": "归自淮阳喜见元孝金吾",
            "作者": "屈大均",
            "内容": "嗟君玉貌晚逾鲜，能处重围是鲁连。金马自昌忠烈后，锦衣还在圣明前。\n弹琴不作拘幽操，扣剑惟歌独禄篇。我正东求仓海返，相逢尊酒夜频传。"
        },
        {
            "标题": "沟壑行",
            "作者": "屈大均",
            "内容": "岭南三月桐未华，柳才生发青鬖髿。緤布欲裁无棉絮，冷淘欲作无槐芽。\n雨多天乔皆烂死，一春花蘤失红紫。水潦不忧却忧旱，春雨未应逢甲子。\n农夫奔走争祈晴，吉贝豆苗伤已矣。已过清明十馀日，苦寒尚与龙荒似。\n餐眠谁问浣花翁，一日素书三四纸。抵死饥寒不忍言，甘心沟壑今如此。"
        },
        {
            "标题": "读荆轲传作六首 其一",
            "作者": "屈大均",
            "内容": "置酒华阳曲未终，美人奇马玉盘中。何须匕首劳神勇，更使将军作鬼雄。\n一自悲风生易水，千秋白日贯长虹。殷勤倘用荆卿将，自可威加督亢东。"
        },
        {
            "标题": "读荆轲传作六首 其三",
            "作者": "屈大均",
            "内容": "读书击剑未蹉跎，儒雅偏于慷慨多。岂有先生非乐毅，何曾太子识荆轲。\n燕风已起离骚赋，楚调如追易水歌。壮士至今犹发指，寇雠长枕报秦戈。"
        },
        {
            "标题": "读荆轲传作六首 其四",
            "作者": "屈大均",
            "内容": "平生剑术未曾疏，况是深沉解好书。盖聂相期知不可，渐离同去因何如。\n六王有恨惟铜柱，一擿无成更副车。可惜汉家需佐命，英雄未得少踟蹰。"
        },
        {
            "标题": "读荆轲传作六首 其六",
            "作者": "屈大均",
            "内容": "无端委肉虎狼秦，炉炭鸿毛枉苦辛。匕首从容非刺客，屏风超越是姬人。\n舞阳图奏应辞殿，宋意歌残早湿巾。淡淡寒波含涕泪，随风一半逐车轮。"
        },
        {
            "标题": "读荆轲传作六首 其二",
            "作者": "屈大均",
            "内容": "田光鞠武总谋臣，计失须臾欲劫秦。岂有精灵归匕首，空令哀怨断龙唇。\n萧萧风起冲冠发，飒飒云吹首路尘。自此悲歌燕市绝，屠沽无复报恩人。"
        },
        {
            "标题": "读荆轲传作六首 其五",
            "作者": "屈大均",
            "内容": "多事田光苦殉名，匆匆伏剑激荆卿。英雄不肯言成败，节侠何知有死生。\n皆白衣冠持大斗，尽冲毛发上长缨。离觞未半驱车去，风叶哀含变徵声。"
        },
        {
            "标题": "咏阮嗣宗",
            "作者": "屈大均",
            "内容": "阮籍英雄人，高逸非其志。驱车临广武，大笑楚汉事。\n饮酒以轻生，杜康知此意。邻家有好女，蕣华伤萎地。\n恸哭涕滂沱，情深岂妖媚。长啸若凤鸾，亦乃途穷泪。\n嵇公薄汤武，遗曲广陵坠。越礼逾矜慎，言怀务闳肆。\n当日竹林贤，沉冥惟尔醉。"
        },
        {
            "标题": "杜曲谒杜子美先生祠",
            "作者": "屈大均",
            "内容": "城南韦杜潏川滨，工部千秋庙貌新。一代悲歌成国史，二南风化在骚人。\n少陵原上花含日，皇子陂前鸟弄春。稷契平生空自许，谁知词客有经纶。"
        },
        {
            "标题": "洞庭录别 其四",
            "作者": "屈大均",
            "内容": "诸君亦渡太湖来，烟雨离亭更折梅。七十二峰空翠里，一峰花落一峰开。"
        },
        {
            "标题": "罗浮对酒歌 其一",
            "作者": "屈大均",
            "内容": "为农只是种花田，花换春醪不用钱。更向梅花村里住，梅花持去酒如泉。"
        },
        {
            "标题": "罗浮对酒歌 其二",
            "作者": "屈大均",
            "内容": "袅袅飞猿下翠林，洞门花密昼长阴。松风吹尽人间事，不使兴亡上客心。"
        },
        {
            "标题": "巫山词 其三",
            "作者": "屈大均",
            "内容": "十二依稀似九疑，一峰娟妙一蛾眉。峰峰相去二三里，神女无情易别离。"
        },
        {
            "标题": "赠别朱二陶",
            "作者": "屈大均",
            "内容": "与君结相知，一见即胶漆。是我直谅友，为心何笃实。\n谗言日以起，所忤人非一。君乃爱楚狂，狂歌有得失。\n秃鹜啄凤凰，口血乾无日。毛羽何摧颓，交亲笑且咥。\n都蔗不可杖，徒然甘如蜜。蛇床不可怀，能乱薇芜质。\n白璧难久完，夜光天所嫉。努力为不才，片言杀身毕。\n吾友罕夹辅，君行复仓卒。士败气不挫，玉碎光逾出。\n妖蛊仅一时，吾道戒淫泆。君去我益孤，相思成疢疾。\n无人为禦侮，所恃两贤匹。季心一手援，鲍宣复相恤。\n握手立斯须，慷慨情洋溢。弱龄学古道，垂老犹骄逸。\n补过兹不暇，君其加诸膝。君子爱同类，岂敢为私昵。\n恺悌毋信谗，所望诸侨肸。临岐路涟涟，风叶为萧瑟。"
        },
        {
            "标题": "归舟得二山鹕喜赋 其一",
            "作者": "屈大均",
            "内容": "二禽泷水至，绝与画眉同。欲得长相唤，须教各一笼。\n不惊多饮啄，无恨是雌雄。归向吾儿女，绵蛮水竹中。"
        },
        {
            "标题": "送李君还秦兼寄怀其舅孔德太史 其一",
            "作者": "屈大均",
            "内容": "白头知己尽，而舅最相思。万里空魂梦，平生此别离。\n自矜辞爵早，人恨著书迟。针药凭谁进，萧条卧疾时。"
        },
        {
            "标题": "送张南士返越州因感旧游有作 其一",
            "作者": "屈大均",
            "内容": "可怜一片镜湖水，祗有西施一浣纱。千载芙蓉为谁发，君归好上钓鱼槎。"
        },
        {
            "标题": "送张南士返越州因感旧游有作 其三",
            "作者": "屈大均",
            "内容": "谈禅昔爱祁居士，咳唾天花落石床。自向花边见天女，至今不散梦魂香。"
        },
        {
            "标题": "送僧当人返庐陵文文山旧隐",
            "作者": "屈大均",
            "内容": "兰若富田东，文山正气中。犹馀河岳在，不恨水云空。\n暮磬催林鸟，秋灯急草虫。墓门螺子近，迟我哭西风。"
        },
        {
            "标题": "送张南士返越州因感旧游有作 其七",
            "作者": "屈大均",
            "内容": "梅市西边秋山波，中丞怀石恨如何。公孙爱我三闾裔，岁晏相邀卧薜萝。"
        },
        {
            "标题": "送张南士返越州因感旧游有作 其五",
            "作者": "屈大均",
            "内容": "处处沙场吊鬼雄，故人多在国殇中。钱郎侠骨香犹在，谁葬要离古墓东。"
        },
        {
            "标题": "送张南士返越州因感旧游有作 其四",
            "作者": "屈大均",
            "内容": "云门一老未龙钟，七十能登秦望峰。一代遗民在禅寂，袈裟空挂六陵松。"
        },
        {
            "标题": "送张南士返越州因感旧游有作 其二",
            "作者": "屈大均",
            "内容": "雪窦山人去几秋，弹琴东市亦风流。相思最是耶溪月，夜夜清光为我愁。"
        },
        {
            "标题": "送张南士返越州因感旧游有作 其六",
            "作者": "屈大均",
            "内容": "怅望稽山宿草齐，故人墓在禹陵西。天生志士填沟壑，魂魄休为杜宇啼。"
        },
        {
            "标题": "鱼缸",
            "作者": "屈大均",
            "内容": "天南仲秋始清凉，使君高宴飞羽觞。鱼缸最小受涓沥，以予公荣非酒狂。\n宣成之间御窑器，年来仿古多精良。文渊酒魂化为土，陶家取作杯玄黄。\n鸡缸岂如鱼缸雅，兼金争购从鄱阳。泑如羊脂绝莹白，丹青不敢污中央。\n烧出小鱼类榆荚，黑睛朱鬣浮生光。得酒噞喁若新水，四尾相逐何洋洋。\n生忧嘘噏鱼入口，合唇微饮贪闻香。涵泳飞华唼浮蚁，冬甘夏苦鱼先尝。\n缸中自是酒泉郡，鱼兮汤沐须醉乡。宁图溟渤恣潜跃，一滴两滴真濠梁。\n失水不忧忧失酒，相濡相喣樽罍旁。云沸渊流贵不息，兰生萼绿无参商。\n每君饮釂似乾泽，鲜薧倏忽成沧桑。青州露甜易州辣，一斟再酌苏吾僵。\n醇酿即是桃花水，糟粕亦乃鲲鹏乡。浊贤岂必清圣好，北酒诚比南醪强。\n我欲为鱼在缸里，金钩桂饵长无殃。一勺琼苏亦鲸吸，纤毫不惜居鱼秧。\n五石瓠瓢拙用大，何如用小蟭螟藏。蝉翼自能负嵩华，蜗角岂必争侯王。\n吞舟每忧值芥叶，漏网所贵同针芒。白小天然尚二寸，入缸已是寻龙鳇。\n我今非鲂亦非鲤，酒龙变化铢黍长。相随蠛蠓游曲糵，此乐谁知吾蒙庄。"
        },
        {
            "标题": "方塘",
            "作者": "屈大均",
            "内容": "一丈方塘亦养鱼，水深不得种芙蕖。月光多作金波满，花影长含玉镜虚。"
        },
        {
            "标题": "放鹧鸪词",
            "作者": "屈大均",
            "内容": "白马雕鞍日日行，闺中不管绿苔生。殷勤放尔鹧鸪去，去到郎前啼几声。"
        },
        {
            "标题": "言从浮峤直抵榆将访剩大师不果赋怀",
            "作者": "屈大均",
            "内容": "朔风吹大漠，骖马媚其曹。落月随孤影，飞霜满敝袍。\n天连金海阔，山拥玉门高。一望慈云远，行行中郁陶。"
        },
        {
            "标题": "烛 其一",
            "作者": "屈大均",
            "内容": "三岁珊瑚似，纯丹寸寸心。花因长夜发，影与美人深。\n风定犹垂泪，烟多欲废琴。龙衔殊未已，星汉正沉沉。"
        },
        {
            "标题": "夜上飞云顶",
            "作者": "屈大均",
            "内容": "天鸡未唤沧溟日，海蜃先衔若木霞。独上罗浮最高顶，一声长笛月光斜。"
        },
        {
            "标题": "为陈震方题独饮图",
            "作者": "屈大均",
            "内容": "之子能酣放，安知非酒星。令人笑嵇阮，未是古沉冥。\n白发有何事，狂歌不复醒。为君作图画，箕踞一峰青。"
        },
        {
            "标题": "夕向诃林承二三禅人留宿风幡堂即事赋赠得风字",
            "作者": "屈大均",
            "内容": "解与陶潜饮，清狂即远公。好将虎溪水，移入酒泉中。\n烛秉何须月，幡吹只是风。欲眠无醉石，为拂半床空。"
        },
        {
            "标题": "湖口守风作 其五",
            "作者": "屈大均",
            "内容": "左蠡苍茫外，黄岩彩翠中。双帆难出浦，十里亦悲风。\n瀑布无心望，梅花有梦通。天生大蝴蝶，只许在禺东。"
        },
        {
            "标题": "湖口守风作 其一",
            "作者": "屈大均",
            "内容": "舟自秦淮发，江行岁欲除。一风起彭蠡，十日望匡庐。\n身在因闻道，途穷为著书。妻孥纷涕泪，食尽有湖鱼。"
        },
        {
            "标题": "湖口守风作 其二",
            "作者": "屈大均",
            "内容": "清浊鸳鸯水，微茫此合流。江穿彭蠡去，山逐落星浮。\n雁早先过岭，凫寒故近舟。萧萧双短鬓，空与荻花秋。"
        },
        {
            "标题": "湖口守风作 其三",
            "作者": "屈大均",
            "内容": "渔父劳相问，芦中又一人。图书青草没，儿女白鸥亲。\n十日依沙屿，三年似水蘋。浮沉吴楚好，终是北堂身。"
        },
        {
            "标题": "湖口守风作 其四",
            "作者": "屈大均",
            "内容": "鹧鸪飞不北，归计只番禺。妻子皆南客，蛮夷有老夫。\n水声秋在石，山影晚当湖。莫恨多憔悴，先人是左徒。"
        },
        {
            "标题": "胥口逢梅里诸子",
            "作者": "屈大均",
            "内容": "一出太湖口，芙蓉万叠斜。飞来天外翠，散作镜中霞。\n之子梅溪至，相逢渔父家。包山有禅客，招手人寒花。"
        },
        {
            "标题": "阳江道上逢卢子归自琼州赋赠 其二",
            "作者": "屈大均",
            "内容": "大风吹海啸，舟似转蓬飞。竞与波涛斗，私将涕泪挥。\n旌旗过水怪，灯火降天妃。欲作玄虚赋，心魂今尚微。"
        },
        {
            "标题": "阳江道上逢卢子归自琼州赋赠 其四",
            "作者": "屈大均",
            "内容": "黑风寒挟雨，城没大洋边。鱼鳖人谁免，波涛尔独悬。\n行穿龙洞穴，战退鬼楼船。莫向高堂道，平生险自怜。"
        },
        {
            "标题": "阳江道上逢卢子归自琼州赋赠 其七",
            "作者": "屈大均",
            "内容": "首夏过琼甸，槟榔得食花。螺杯川上拾，捻酒洞边赊。\n逸兴凌山月，新诗夺海霞。买愁村若到，定爱髻鬟斜。"
        },
        {
            "标题": "阳江道上逢卢子归自琼州赋赠 其五",
            "作者": "屈大均",
            "内容": "高帝称奇甸，南溟岂大荒。诸华同礼让，一赋重文庄。\n尔去观风土，身先入众香。遍书珍异物，词藻照蛮方。"
        },
        {
            "标题": "阳江道上逢卢子归自琼州赋赠 其六",
            "作者": "屈大均",
            "内容": "天晴空翠满，五指拂云来。树树奇南结，家家末丽开。\n野人朝猎去，黎女暮歌回。调酒黄獐血，君曾尽几杯。"
        },
        {
            "标题": "凤箫吟 赠李孝先新婚",
            "作者": "屈大均",
            "内容": "婿和翁、冰清玉润，翩翩丽藻还同。最娇梅福女，月华才貌，正喜早乘龙。\n恰当春禊候，浴桃花、持赠兰红。作好会鹣鹣，碧箫响彻烟空。\n香风。画楼吹处，锦笺斑管，分赋匆匆。一双如绛树，一声歌两曲，莫辨雌雄。\n凤凰飞复止，小比肩，长日房栊。与沈氏，青霜爱子，金粟连丛。"
        },
        {
            "标题": "阳江道上逢卢子归自琼州赋赠 其一",
            "作者": "屈大均",
            "内容": "嗟君南渡海，波浪白吞空。三日迷琼岛，中流遇飓风。\n生还自鱼腹，险绝有神功。讵料乘槎客，依然道未穷。"
        },
        {
            "标题": "凤楼春 灯花",
            "作者": "屈大均",
            "内容": "细小亦芙蓉。千瓣玲珑。透心红。花头还学绿云松。\n馀蕊外，缀金虫。莫使暗风惊泪落，教绣幕重重。"
        },
        {
            "标题": "阳江道上逢卢子归自琼州赋赠 其三",
            "作者": "屈大均",
            "内容": "波中涌山岳，知是海鳅回。势欲吞舟去，光先喷火来。\n不须频拔剑，自可静挥杯。忠信豚鱼格，多君学易才。"
        },
        {
            "标题": "赠别吴门朱雪鸿 其十二",
            "作者": "屈大均",
            "内容": "毵娑凤州柳，枝叶最垂垂。絮向白头扑，花兼红粉吹。\n年年分越女，处处寄湘累。清婉吴音好，相思定不衰。"
        },
        {
            "标题": "蘼芜",
            "作者": "屈大均",
            "内容": "生作芙蓉即断肠，蘼芜可幸不曾香。青青青到天涯路，一片惟知惹夕阳。"
        },
        {
            "标题": "赠侯商丘伯",
            "作者": "屈大均",
            "内容": "君王思麦饭，爵尔列侯中。虽抱山河誓，犹惭汗马功。\n赤眉方煽乱，天水欲争雄。诸将推冯异，期君奋翼同。"
        },
        {
            "标题": "为梁叠石学博节母冯太孺人寿 其二",
            "作者": "屈大均",
            "内容": "几杖从琼海，归来白发长。五经崔母子，三徙孟家乡。\n樱笋春盘嫩，鸡豚夕箸香。人师高行早，五十一年霜。"
        },
        {
            "标题": "凤箫吟　绿珠",
            "作者": "屈大均",
            "内容": "白州山，烟明雨媚，梁家秀出飞琼。宅边香井水，绿珠多饮，作弄笛仙灵。\n远归双笛好，是茵于、传得奇声。向细犊车中、响飞散满瑶京。"
        },
        {
            "标题": "奉答林木文泷水客舍见寄之作",
            "作者": "屈大均",
            "内容": "嘉禾风雅盛，梅里更多贤。特起君无敌，环攻我亦坚。\n才华同六代，倡和得三年。屡折鸳湖柳，频餐鹤渚莲。\n莺花西子国，烟雨大夫船。槜李芬馨处，鲈鱼泼刺边。\n相知惟汝少，独立让谁妍。笋比笼葱大，雏争鸑鹭先。\n明堂成大玉，清庙作朱弦。一自参商隔，徒教梦寐牵。\n蚕娘悲嫁毕，浣女畏歌传。白发重相遇，青云尚未然。\n词章光越峤，行李苦峦烟。暂作罗旁客，閒依鲍靓仙。\n疮痍分大药，水火出炎天。阴雨从斑管，慈云起锦笺。\n能招徐孺至，更使主人前。昼引龙龛坐，春留玉枕眠。\n孝承名父志，忠在大人篇。莫遣廷臣荐，鸣珂便入燕。"
        },
        {
            "标题": "奉答萧山周子见怀之作 其二",
            "作者": "屈大均",
            "内容": "蔡子平生草，流传总在君。贫馀磨镜具，老有葬书坟。\n自彼成黄土，人谁在白云。殷勤持黍酒，养寿鹿麋君。"
        },
        {
            "标题": "代州夏日冯方伯招饮故大司马白谷孙公园亭即席赋 其一",
            "作者": "屈大均",
            "内容": "何以炎洲翠，而辞大庾梅。因君有琼树，故拂羽仪来。\n峨口朝霞起，圭峰暮雨开。殷勤赋公宴，持以答金罍。"
        },
        {
            "标题": "代州夏日冯方伯招饮故大司马白谷孙公园亭即席赋 其二",
            "作者": "屈大均",
            "内容": "当年大司马，手植此蒲莲。池引滹沱水，堂开紫府烟。\n沙场功不遂，薤露恨空传。苔径馀行迹，劳君拂绮钱。"
        },
        {
            "标题": "齐宫辞 其一",
            "作者": "屈大均",
            "内容": "西日尚未落，已闻车声来。美人捲帘待，羊至亦徘徊。"
        },
        {
            "标题": "齐宫辞 其二",
            "作者": "屈大均",
            "内容": "多谢水精盐，能使羊欢喜。羊也亦多情，以妾颜色美。"
        },
        {
            "标题": "己巳腊月十三日家慈大人八十有六生日恭赋 其一",
            "作者": "屈大均",
            "内容": "八旬有六老亲年，杖国婴儿在膝前。孝子身终须大耋，贫家养薄只荒田。\n诸孙酒馔争擎案，三妇衣裙竞上笺。乞取桃花向王母，更分长寿小银钱。"
        },
        {
            "标题": "乙丑腊月十三日恭遇慈大人八十二岁生日喜赋 其二",
            "作者": "屈大均",
            "内容": "炎洲春色早，腊月已阳和。花使高堂笑，莺教稚子歌。\n老莱欢不已，长袖舞偏多。煖日迟迟好，无令百岁过。"
        },
        {
            "标题": "乙丑腊月十三日恭遇慈大人八十二岁生日喜赋 其一",
            "作者": "屈大均",
            "内容": "诗人歌寿母，令我亦同然。白发俱难老，黄流更驻年。\n人分长命缕，客至小春天。岁岁萱花会，无穷是此筵。"
        },
        {
            "标题": "乙丑腊月十三日恭遇慈大人八十二岁生日喜赋 其五",
            "作者": "屈大均",
            "内容": "朱萼身虽老，连枝得弟昆。无营三处子，有道一曾孙。\n南雪多为雨，西山半入园。孀慈无事极，日夕御轻轩。"
        },
        {
            "标题": "乙丑腊月十三日恭遇慈大人八十二岁生日喜赋 其四",
            "作者": "屈大均",
            "内容": "儿年一甲子，发白与亲同。养志惟高尚，遭时且固穷。\n莺花知汉腊，儿女解秦风。白露蒹葭冷，全家水曲中。"
        },
        {
            "标题": "姑孰道中遇施虹玉返新安",
            "作者": "屈大均",
            "内容": "姑溪相见即分飞，迢递新安触暑归。药石分将慈母苦，鸡豚馀得故人肥。\n苏耽亦念家中井，莱子频沾道上衣。此别茫茫珠海上，书来先说是庭闱。"
        },
        {
            "标题": "江城子",
            "作者": "屈大均",
            "内容": "脂水双塘未褪红。藕花中。有梧宫。西子容光，半作水芙蓉。\n半作姑苏台上月，如天上镜，照秋空。"
        },
        {
            "标题": "己巳腊月十三日家慈大人八十有六生日恭赋 其二",
            "作者": "屈大均",
            "内容": "麻姑白发七朝身，带闰参差已九旬。门下三千酿酒客，堂前六十弄雏人。\n纷纷䰀鬌教扶手，一一酥醪要入唇。孩笑未知吾老大，莱妻少艾亦忘贫。"
        },
        {
            "标题": "乙丑腊月十三日恭遇慈大人八十二岁生日喜赋 其三",
            "作者": "屈大均",
            "内容": "八十二春秋，麻姑未白头。长年乞王母，介福与康侯。\n称老吾何敢，承欢恐未周。儿孙是萱草，岁岁赖忘忧。"
        },
        {
            "标题": "奉题方尔止戊申年正月初四日恭谒孝陵感怀诗后",
            "作者": "屈大均",
            "内容": "亦有春秋在，书王未敢传。可怜正月泪，重洒戊申年。\n白发陪宫使，青山拂御筵。威灵空想像，拜手玉衣前。"
        },
        {
            "标题": "乙丑腊月十三日恭遇慈大人八十二岁生日喜赋 其六",
            "作者": "屈大均",
            "内容": "白华磨错久，无欲是生平。有耻甘违世，非时敢殉名。\n晨羞牲鼎少，夕卧水烟清。以道为甘毳，苍苍识此情。"
        },
        {
            "标题": "乙丑腊月十三日恭遇慈大人八十二岁生日喜赋 其七",
            "作者": "屈大均",
            "内容": "七尺人难许，归耕已十秋。亲安因不仕，母老复何求。\n妇汲朝临涧，儿樵晚下丘。陔边春草色，日夕更思柔。"
        },
        {
            "标题": "古辞 其二",
            "作者": "屈大均",
            "内容": "茯苓龟鸟形，华山生者好。千岁附松根，赤白长相抱。"
        },
        {
            "标题": "古辞 其一",
            "作者": "屈大均",
            "内容": "寄生松上萝，寄生桑上茑。为茑莫为萝，采桑人少小。"
        },
        {
            "标题": "于两大人冢旁作予生圹书示儿辈 其一",
            "作者": "屈大均",
            "内容": "吾生犹有事，且莫作蜉蝣。骨肉未归土，衣冠先首丘。\n招魂新些只，裸葬古风流。三尺依亲墓，应宽千岁忧。"
        },
        {
            "标题": "古鼎篇为邓丈作",
            "作者": "屈大均",
            "内容": "君子有宝鼎，神光出重渊。先王与先公，手泽所盘旋。\n得自少昊墟，鲁侯世相传。地不爱重器，以君能奉先。\n亨可享上帝，岂惟祖祢贤。木火命已凝，腹中有纯乾。\n神灵所凭依，洋洋在豆笾。摩挲阴阳文，隐若蛟龙缠。\n皇天鉴仁孝，馨香贻万年。耳目咸聪明，金玉贯无偏。"
        },
        {
            "标题": "古词 其一",
            "作者": "屈大均",
            "内容": "蝴蝶花不香，鹧鸪草不长。长时为郎作，西去紫骝缰。"
        },
        {
            "标题": "古词 其二",
            "作者": "屈大均",
            "内容": "蝴蝶亦有花，鸳鸯亦有草。花草总芬芳，要郎置怀抱。"
        },
        {
            "标题": "辛未元正六日立春值次儿泰十岁生日作 其二",
            "作者": "屈大均",
            "内容": "当年占得泰，生果值三阳。綵合而翁舞，甘分祖母尝。\n春先人日暖，日向立春长。示尔辛盘颂，应追笔墨香。"
        },
        {
            "标题": "古庙",
            "作者": "屈大均",
            "内容": "古庙潇湘尾，微茫接洞庭。美人云荡漾，帝子水精灵。\n髻作君山小，衣留兰叶馨。微闻抚瑶瑟，声在数峰青。"
        },
        {
            "标题": "辛未元正六日立春值次儿泰十岁生日作 其一",
            "作者": "屈大均",
            "内容": "犬子好生辰，开年气色新。能先人一日，即得汝三春。\n外傅殷勤就，中经次第亲。九龄分我百，帝与十回辛。"
        },
        {
            "标题": "题画 其一",
            "作者": "屈大均",
            "内容": "半挂峰端作数折，人言绝胜谷帘泉。盘旋欲下不即下，似欲天风吹作烟。"
        },
        {
            "标题": "从塞上偕内子南还赋赠 其三",
            "作者": "屈大均",
            "内容": "而亲远在固原州，西望乡关泪欲流。白发姑嫜因未见，艰难万里向罗浮。"
        },
        {
            "标题": "哭华姜一百首 其二十九",
            "作者": "屈大均",
            "内容": "丈人思尔固原还，白发侯嬴正抱关。小妹雍容兄更念，褰裙逐马朔云间。"
        },
        {
            "标题": "寿两广制府吴公 其三",
            "作者": "屈大均",
            "内容": "台门枕岳庭，襟带尽沧溟。北斗斟元气，南郊礼寿星。\n神明归化育，文武得仪刑。作诵多髦士，纷葩勒翠屏。"
        },
        {
            "标题": "关河令　延绥清明有见",
            "作者": "屈大均",
            "内容": "柳毛争插。正冷节、向野坟相识。枉踏新青，蘼芜殊未碧。\n黄沙遥接塞北。但几点、红蓝颜色。卤地佳人，胭脂嫌太湿。"
        },
        {
            "标题": "寿两广制府吴公 其二",
            "作者": "屈大均",
            "内容": "岁岁来称寿，康公见秀眉。上天平格日，南海至于时。\n地暖嫌无雪，花寒喜有枝。炎方有公在，春色不教迟。"
        },
        {
            "标题": "奉答方誉子枉顾草堂留赠之作次原韵 其二",
            "作者": "屈大均",
            "内容": "却幸穷愁得著书，萧条长守故山庐。神仙未遣都无分，农圃何妨遂不如。\n陶氏儿争惟纸笔，郑公宾笑是耰锄。白衣终与春秋老，文艳看君献子虚。"
        },
        {
            "标题": "奉答方誉子枉顾草堂留赠之作次原韵 其一",
            "作者": "屈大均",
            "内容": "峰是罗浮最小孙，草堂须傍蒋山尊。遗民君莫求南越，故国吾将老白门。\n但使蒿藜三径在，敢言兰芷一家存。水仙苗裔惟哀怨，皓首骚经厌讲论。"
        },
        {
            "标题": "过秦楼　入潼关作",
            "作者": "屈大均",
            "内容": "五谷三崤，函关天阻，大河吞渭同流。叹虎狼秦灭，但百二关山，四塞空留。\n守险少人谋。把西京、御气全收。剩虚无宫阙，斜阳千里，隐映林丘。"
        },
        {
            "标题": "观云公所绘听松图为叶平仲作",
            "作者": "屈大均",
            "内容": "黄山之松天下无，云公写入洞庭图。松声捲起瀑泉水，散作天风落五湖。\n洞庭东西二峰好，玉柱金庭栖绮皓。当年缥缈莫釐间，我亦行携石公姥。\n叶子幽居偃盖阴，身如菟丝缠松林。兴公斋前已楚楚，华阳楼外还森森。\n拂地参差多麈尾，无生日说如流水。声飞天外不因风，千里萧骚犹在耳。\n云公最善绘寒声，声自空生亦有情。嘲嘈忽似苏门啸，谐会琴音满太清。"
        },
        {
            "标题": "五老峰背观三叠泉 其一",
            "作者": "屈大均",
            "内容": "我爱匡庐瀑，无如三叠泉。高高从五老，飞落蠡湖边。\n石上洒明月，日中含绿烟。海风吹忽断，一半入空天。"
        },
        {
            "标题": "五老峰背观三叠泉 其二",
            "作者": "屈大均",
            "内容": "面面峰峦绝，横天铁壁青。飞泉若烟雾，白昼走雷霆。\n激石成三叠，穿云出九屏。无人知此胜，来往水精灵。"
        },
        {
            "标题": "咏管宁 其二",
            "作者": "屈大均",
            "内容": "木榻穿当膝，相随未老前。潜龙成德日，辽海说经年。\n裙薄冬添布，巾疏夏脱绵。孤臣馀草莽，匪石一心坚。"
        },
        {
            "标题": "咏管宁 其一",
            "作者": "屈大均",
            "内容": "生长惟潜逸，栖迟岂守高。闺庭閒出入，几杖未烦劳。\n语客惟经典，依人自羽毛。一匡思祖业，慷慨在蓬蒿。"
        },
        {
            "标题": "归去来 咏雨中山",
            "作者": "屈大均",
            "内容": "生怕春眉人见。无物为纨扇。烟雨濛濛教遮面。天风外，似花颤。"
        },
        {
            "标题": "广利墟",
            "作者": "屈大均",
            "内容": "单日人为市，舟船集水乡。店开金利仔，祠赛木棉娘。\n鱼贱无人买，柑多任客尝。酒垆无大小，一一喷花香。"
        },
        {
            "标题": "自蒲涧入濂泉寺作",
            "作者": "屈大均",
            "内容": "阴阴灌木夹山蹊，入石穿泉路易迷。虎去未寒苔上迹，蝉来忽断竹间嘶。\n蒲根可食因多节，叶背堪书为少泥。不雨水帘成滴沥，梦魂消绝寺楼西。"
        },
        {
            "标题": "得郭清霞书言欲归老罗浮诗以速之 其一",
            "作者": "屈大均",
            "内容": "已报罗浮四百君，君归重挹翠氤氲。金精不嫁长被发，玉树无亲但抱云。\n象数早从仙易得，文章应使世儒闻。芙蓉砂好皆尘垢，丹灶何劳吐紫芬。"
        },
        {
            "标题": "得郭清霞书言欲归老罗浮诗以速之 其二",
            "作者": "屈大均",
            "内容": "秦风最善咏蒹葭，我亦伊人在水涯。南越重来应有主，朔方一别遂无家。\n仙人栖托元东莞，令子弦歌是白华。同在潇湘吾独返，相思频寄海天霞。"
        },
        {
            "标题": "归宗寺",
            "作者": "屈大均",
            "内容": "幽居最爱归宗寺，胜甲江西山水兼。已有砚池邀逸少，还馀醉石卧陶潜。\n六朝烟雾含珠塔，四壁风雷捲玉帘。况是鸾溪春正暖，飞花送酒舞前檐。"
        },
        {
            "标题": "癸酉元日作 其五",
            "作者": "屈大均",
            "内容": "春来容易玉颜酡，未恨长贫老薜萝。方朔细君遗肉少，渊明稚子与梨多。\n夭桃有口元知笑，翠羽无心亦解歌。早晚榆钱凭买酒，五铢难复奈愁何。"
        },
        {
            "标题": "癸酉元日作 其六",
            "作者": "屈大均",
            "内容": "先师未曙礼簪裾，绕膝童蒙告有馀。商氏教儿先大易，伏公传女更尚书。\n三春弦诵开元吉，一代文章接太初。异日儒林知有传，未应辞赋比相如。"
        },
        {
            "标题": "癸酉元日作 其三",
            "作者": "屈大均",
            "内容": "初风飘柳拂窗纱，最早莺声是我家。萱草天生长命草，桃花人作合欢花。\n纷纷子女争珠黍，一一衣裳斗月华。喧暖开春才一日，宣文已两醉流霞。"
        },
        {
            "标题": "癸酉元日作 其一",
            "作者": "屈大均",
            "内容": "天鸡隐隐起空中，海日初烧混沌红。气象新从三朔出，光华长与一人同。\n欢将寿爵歌难已，老向高台舞更工。无限春晖在芳草，青青先到白头翁。"
        },
        {
            "标题": "癸酉元日作 其四",
            "作者": "屈大均",
            "内容": "龙马精神母气传，六旬多四益贞坚。方圆已尽羲皇卦，五十须加孔父年。\n膏润梅花嫌雪少，光浮梧叶喜霞鲜。胎禽子和松间满，老凤飞声接上天。"
        },
        {
            "标题": "癸酉元日作 其二",
            "作者": "屈大均",
            "内容": "平明拜手御炉烟，史笔恭陈上帝前。虎视谁书秦正月，龙兴自纪汉元年。\n老人星在无长夜，尊母台临即洞天。王命早从慈氏识，功成方作曜真仙。"
        },
        {
            "标题": "以相思子喂相思与公漪声远分赋得思字 其二",
            "作者": "屈大均",
            "内容": "相思最小鸟，终日食相思。共命迦陵似，同心珠树知。\n香衔红的的，冷宿碧枝枝。多谢琼闺意，殷勤饥渴时。"
        },
        {
            "标题": "赠友人 其三",
            "作者": "屈大均",
            "内容": "灼灼怀春鸟，衔花吴江浔。玄豹久不食，蔚然文采深。\n风云荡天路，邂逅抒忧心。凭君青玉案，中夜张瑶琴。\n明月照南浦，晨风巢北林。河精为天汉，小星易浮沉。\n妙道贵忘言，达人无哀音。持此箕颍怀，聊以答所钦。"
        },
        {
            "标题": "为潮州孔别驾母陈太夫人寿",
            "作者": "屈大均",
            "内容": "阙里生贤尽玉珂，尼峰五老秀嵯峨。素王诗礼文孙满，鲁国尊亲寿母多。\n梅吐潮阳红雪艳，萱开泗上绿烟和。凭将旨酒为膏泽，难老真如燕喜何。"
        },
        {
            "标题": "冒雪同郭皋旭人邓尉山中探梅 其二",
            "作者": "屈大均",
            "内容": "枝枝连邓尉，香绕故人家。隔岁冰含萼，当春雪吐花。\n冻凝千嶂月，晴作一溪霞。未得同栖止，高堂念白华。"
        },
        {
            "标题": "过黎氏山馆作",
            "作者": "屈大均",
            "内容": "主人梧柳好，来为听鸣蝉。引响随溪水，流音入碧天。\n冷分清露饮，香拥落花眠。招乎松间月，娟娟出暮烟。"
        },
        {
            "标题": "送李孝廉道过萍乡访邑令尚使君",
            "作者": "屈大均",
            "内容": "何处能为政，萍乡有一人。君闻玉琴响，复见桃花春。\n德化连南楚，声华动北辰。讼庭无所有，山色九峰新。"
        },
        {
            "标题": "哭华姜一百首 其十四",
            "作者": "屈大均",
            "内容": "汝爱秦淮不忍唾，清波留取照妆妍。兰叶舟过桃叶渡，忆君乘月看灯船。"
        },
        {
            "标题": "真定道中 其一",
            "作者": "屈大均",
            "内容": "秋色晚苍苍，驱车过太行。千山盘上党，万木落渔阳。\n结客黄金少，投人白璧伤。男儿羞血战，谈笑报君王。"
        },
        {
            "标题": "代景大夫岁暮客建陵作 其四",
            "作者": "屈大均",
            "内容": "一室寒无火，笼窗坐待春。龙刀多易米，兽盾亦为薪。\n诸将羞相结，孤军已属人。拂衣须及早，归洁白云身。"
        },
        {
            "标题": "代景大夫岁暮客建陵作 其十",
            "作者": "屈大均",
            "内容": "方披银铠出，即振玉珂回。诸将劳相妒，孤臣愧不才。\n云消春草茁，风转腊梅开。宠辱曾何有，陶然一举杯。"
        },
        {
            "标题": "代景大夫岁暮客建陵作 其十四",
            "作者": "屈大均",
            "内容": "一片瀜江水，长流呜咽声。梦因笳弄断，心以剑花明。\n川阻苍梧路，山迷白电程。何如鸿雁好，羽翼及秋轻。"
        },
        {
            "标题": "代景大夫岁暮客建陵作 其一",
            "作者": "屈大均",
            "内容": "不雨难成雪，乾风日日吹。依人寒更早，为客暖无时。\n母老如何出，官閒未敢辞。连朝烟火断，莫遣我公知。"
        },
        {
            "标题": "代景大夫岁暮客建陵作 其十一",
            "作者": "屈大均",
            "内容": "病以忧时得，愁如失路何。贾生无泪久，韩信欲亡多。\n雪尽梅方蕾，冰开水始波。白衣归教授，吾道在岩阿。"
        },
        {
            "标题": "代景大夫岁暮客建陵作 其二",
            "作者": "屈大均",
            "内容": "岁向愁中尽，无家又一年。庭闱兵气外，妻子战场边。\n介马驰空返，弯弓射不前。将军应踊跃，寇壁不曾坚。"
        },
        {
            "标题": "代景大夫岁暮客建陵作 其三",
            "作者": "屈大均",
            "内容": "白发丝丝见，丹心寸寸伤。无才消妒忌，有力怕腾骧。\n战血衣犹湿，戎弓梦亦张。苍头军散尽，岁暮去何乡。"
        },
        {
            "标题": "季秋之五日承诸族父过赏菊梅分赋",
            "作者": "屈大均",
            "内容": "未及重阳菊已披，梅花数朵映霜姿。频将春色添秋色，不惜寒枝作暖枝。\n甘苦已教陶令识，芬芳更与阮公期。竹林相过须沉醉，莫待登高倒接䍦。"
        },
        {
            "标题": "戏赠邯郸少年",
            "作者": "屈大均",
            "内容": "邯郸公子善娱宾，玉貌樽前映塞春。欲得荆轲捐七尺，祗须宝马与佳人。"
        },
        {
            "标题": "赠秦尊师",
            "作者": "屈大均",
            "内容": "四明开日户，霞向赤城分。故国无芳草，斯人竟白云。\n春居桐柏观，夜过武夷君。莫漫发长啸，恐惊鸾鹤群。"
        },
        {
            "标题": "伍子胥",
            "作者": "屈大均",
            "内容": "鼓腹阊门日，佯狂一布衣。壶浆渔父与，骸骨大王归。\n破郢身应退，鞭王事亦非。父兄雠已复，被发效鸿飞。"
        },
        {
            "标题": "题伍子胥传赠友",
            "作者": "屈大均",
            "内容": "丈夫忠孝难两立，此身一死真可惜。雪耻当为伍子胥，归仇莫作徐元直。\n鹿生于野命系庖，时危那得适乐郊。干将大阿不自握，为人所戮非英豪。\n君今何为恋儿曹，及时建钺拥旌旄。骑虎之势不可下，负恩人是报恩者。"
        },
        {
            "标题": "奉和严藕渔宫允蒙恩予假南还述怀之作次元韵 其二",
            "作者": "屈大均",
            "内容": "敕取新词内使催，中堂持草入蓬莱。玄成讽谏书金上，太白清平赐锦回。\n北阙鹓鸾方接洽，西山松菊又归来。东邻嫁毕今无女，歌舞何人更作台。"
        },
        {
            "标题": "奉和严藕渔宫允蒙恩予假南还述怀之作次元韵 其一",
            "作者": "屈大均",
            "内容": "恩深正可遂初衣，勇退繇来世所稀。吴地菰芦还独往，汉家鸿鹄已高飞。\n光摇白荡多渔艇，势截长江有钓矶。咫尺桐君相伴好，客星苗裔未全非。"
        },
        {
            "标题": "奉和严藕渔宫允蒙恩予假南还述怀之作次元韵 其四",
            "作者": "屈大均",
            "内容": "炎方且为荔支留，药市东边问伯休。三岛易寻徐福国，五湖难上大夫舟。\n珊瑚树待渔竿拂，薝卜花期野寺游。寄语嘉禾供奉客，更抛宫锦凤池头。"
        },
        {
            "标题": "奉和严藕渔宫允蒙恩予假南还述怀之作次元韵 其三",
            "作者": "屈大均",
            "内容": "三时晴雨望高旻，沮溺无心笑问津。香草未能忘楚国，桃花那识有秦人。\n春秋义向渔樵重，日月书归草野真。远志何妨为小草，君归更卧惠山春。"
        },
        {
            "标题": "广州荔支词 其二",
            "作者": "屈大均",
            "内容": "蓬莱一岛海浮来，上有离支下有梅。五色仙禽餐不尽，纷纷衔过越王台。"
        },
        {
            "标题": "哭内子王华姜 其十一",
            "作者": "屈大均",
            "内容": "相如还成都，衣裘尽贳酒。自刺美人赋，消渴恐不寿。\n脸际芙蓉花，谁知先速朽。幽歌惜永绝，盛颜难复取。\n笔床销翡翠，杂佩捐琼玖。服玩尽棺中，箱帘无所有。\n同穴尚无期，我留为慈母。殉尔一鸣琴，暂作黄泉友。"
        },
        {
            "标题": "顾云美六十 其一",
            "作者": "屈大均",
            "内容": "寂寞松风寝，先皇御翰留。心飞天寿月，泪尽海棠秋。\n故国谁高卧，斯人更远游。乱离过六十，知己在沧洲。"
        },
        {
            "标题": "赠郑山人入匡庐",
            "作者": "屈大均",
            "内容": "九叠云屏一玉筇，天风吹汝上芙蓉。三梁几处成三石，五老何年化五峰。\n雨势将残犹落叶，泉声不断亦闻钟。湖光尽入含鄱口，月出偏宜紫翠重。"
        },
        {
            "标题": "邯郸道中",
            "作者": "屈大均",
            "内容": "叹息丛台下，英雄日寂寥。战场无白日，旷野一秋雕。\n草没廉颇宅，云迷豫让桥。悲歌谁与和，归思晚萧萧。"
        },
        {
            "标题": "题寒江钓雪图",
            "作者": "屈大均",
            "内容": "雨雪江中一钓竿，天生渔父不知寒。蓑衣白尽无人识，都作双双白鹭看。"
        },
        {
            "标题": "寒食北望燕京作 其一",
            "作者": "屈大均",
            "内容": "陵园那可望，万里冷烟迷。辛苦子鹃鸟，年年向北啼。"
        },
        {
            "标题": "寒塘曲",
            "作者": "屈大均",
            "内容": "共照寒塘秋潋滟，波心恨杀芙蓉占。生憎郎爱水中人，笑与芙蓉看不厌。"
        },
        {
            "标题": "寒食北望燕京作 其二",
            "作者": "屈大均",
            "内容": "白虹犹饮恨，黄雀尚衔恩。亦有冬青树，何繇种御园。"
        },
        {
            "标题": "黄山寒夜作",
            "作者": "屈大均",
            "内容": "三十六峰东，萧萧枕簟风。梦寒飞不远，只在乱云中。"
        },
        {
            "标题": "咏汉高祖 其一",
            "作者": "屈大均",
            "内容": "啸命群雄易，屠沽起汉家。蛇分芒砀泽，龙死博浪沙。\n五载成黄屋，三分尚翠华。遗臣精爽在，愿作寝园花。"
        },
        {
            "标题": "诃林雅集",
            "作者": "屈大均",
            "内容": "诃子虞翻树，阴含汉代青。千年无啸咏，一日且沉冥。\n花少因寒食，莺多为玉瓶。东风香浦至，解带挹清泠。"
        },
        {
            "标题": "读吴汉槎秋笳集有作 其八",
            "作者": "屈大均",
            "内容": "才子多无命，如君亦有时。千金生骏马，百琲重文姬。\n筚篥羌人曲，琵琶汉代辞。何如君乐府，三复不胜悲。"
        },
        {
            "标题": "送黄太史 其四",
            "作者": "屈大均",
            "内容": "汉代黄香在，无双是五经。多文留海岳，有道在朝廷。\n别袂牵长水，归帆拂翠屏。他时东阁启，应念一飘萍。"
        },
        {
            "标题": "咏汉高祖 其二",
            "作者": "屈大均",
            "内容": "一代真汤武，功高古圣王。大风开日月，长剑破鸿荒。\n赤帝天宗子，黄龙汉故乡。千秋谁得似，烈烈我高皇。"
        },
        {
            "标题": "廉州杂诗 其九",
            "作者": "屈大均",
            "内容": "汉代经营地，今馀蔓草长。军无新息将，女作麋冷王。\n烟重鸢频堕，霜高桂自芳。越州城下水，流尽泪汤汤。"
        },
        {
            "标题": "满江红　山阴道中",
            "作者": "屈大均",
            "内容": "咫尺江山，黄水外，龙堆相发。最愁见、边云群起，牛羊无别。\n白草已将青草变，平城病与长城没。倩芦笳、吹出汉宫春，梅休折。"
        },
        {
            "标题": "赠某大司马 其三",
            "作者": "屈大均",
            "内容": "汉代才华合，西京乐府开。人传大司马，诗冠柏梁台。\n我有朱弦曲，思陈清庙来。楚声俄变乱，挟瑟待公裁。"
        },
        {
            "标题": "伏波祠",
            "作者": "屈大均",
            "内容": "天南临海郡，汉代伏波祠。铜柱勋长在，明珠谤不辞。\n马流遗子姓，交阯奉旌旗。此日云台业，扶风更有谁。"
        },
        {
            "标题": "送吴四会之任汉州 其二",
            "作者": "屈大均",
            "内容": "此去蚕丛路，无穷是杜鹃。锦官双水外，白帝万山前。\n司马辞章美，文翁教授贤。政成知不久，飞舄紫薇边。"
        },
        {
            "标题": "送吴四会之任汉州 其一",
            "作者": "屈大均",
            "内容": "绥州君不爱，却爱汉州遥。忍舍南津水，东西接海潮。\n香寒柑子户，翠湿木棉桥。父老长瞻望，双旌拂大峣。"
        },
        {
            "标题": "木末亭拜方正学先生像",
            "作者": "屈大均",
            "内容": "宗臣遗像在，对越孝陵云。周礼难为国，姬公竟负君。\n龙蛇迷旷野，日月在孤坟。莫问三杨事，忠良道各分。"
        },
        {
            "标题": "送蓝生还阁",
            "作者": "屈大均",
            "内容": "书画风流是晋人，而翁草篆更通神。无多岁月容高卧，不尽烟霞换老春。\n灾异休惊星屡变，光华行见月重轮。离支不减侯官美，珠海重来访隐沦。"
        },
        {
            "标题": "答王阮亭",
            "作者": "屈大均",
            "内容": "朝攀枫树吟，暮拂洞庭琴。楚客元多怨，淮王最赏音。\n先臣有芳草，移植罗浮阴。采撷沾行露，凭将答所钦。"
        },
        {
            "标题": "木末亭 其二",
            "作者": "屈大均",
            "内容": "想像忠魂在旧京，君臣自此益深情。佯狂岂是三仁志，哀痛犹传一代声。\n往日衣冠留木末，只今俎豆失江城。无多书种难留汝，恨绝兴王不爱名。"
        },
        {
            "标题": "扬州女儿行 其二",
            "作者": "屈大均",
            "内容": "贫家有女即银树，一朵琼花人竞娶。女儿嫌老不登车，泣向双亲泪如雨。\n阿娘好语慰妖娆，秘戏欢娱得几朝。此翁早遣黄泉去，更向豪家渡鹊桥。\n青春不误都繇汝，即使生儿何用举。桃花不惜傍枯杨，为展春图师素女。\n繇来鬼伯在扬州，催命家家红粉楼。少年尚可迎桃叶，老大休教买莫愁。"
        },
        {
            "标题": "扬州女儿行 其一",
            "作者": "屈大均",
            "内容": "扬州女儿雪花命，飘至炎天花不病。禺阳云气画为衣，珠海波光悬作镜。\n嫁得风流号璧人，关关绣颈日交亲。白发爷娘凭养老，生儿那得有金银。\n为妻不若为姬妾，抛掷红颜轻似叶。叶如桃叶有人争，王郎自解亲持楫。\n世上如无渔色人，阿翁岂免空箱箧。"
        },
        {
            "标题": "茶窝口",
            "作者": "屈大均",
            "内容": "紫荆离十里，此处券门开。高垒资人去，重河拒马来。\n冰霜秋栗烈，砧杵暮凄哀。渐近悲歌地，风吹易水回。"
        },
        {
            "标题": "题南园绿草飞蝴蝶图",
            "作者": "屈大均",
            "内容": "蝴蝶与芳草，相怜不为春。罗裙深浅色，愁杀冶游人。"
        },
        {
            "标题": "酌酒 其一",
            "作者": "屈大均",
            "内容": "夕阳帘半捲，楼倚碧桐阴。月上缝衣手，花开酌酒心。\n萤光沾雨湿，鸟影逐烟深。语罢潮鸡起，星河半欲沉。"
        },
        {
            "标题": "合江楼宴集次苏长公韵",
            "作者": "屈大均",
            "内容": "洋洋乎水何美哉，合似罗浮不复开。天下朋友之胶漆，安得尽似双江来。\n登临风日正清美，长啸休惊鸥鹭起。使君醇醪自宝坻，倾作金波逐江水。\n一杯明月一杯新，明月笑我非仙人。仙人未有不饮者，更须沉湎罗浮春。"
        },
        {
            "标题": "太湖女儿曲",
            "作者": "屈大均",
            "内容": "愿得化为石，与郎千载同。侬既作石姥，欢亦作石公。"
        },
        {
            "标题": "乌蛮大滩谒伏波将军祠代景大夫作",
            "作者": "屈大均",
            "内容": "乱石截流数千里，大石生人小石死。水小不险水大险，穿舟最患石齿齿。\n水石喧阗斗不开，水崩石裂声如雷。两岸青峰随帆转，一滩白鸟逐篙回。\n滩名乌蛮最险恶，伏波往日曾疏凿。功同神禹合俎豆，有庙巍巍镇瓯骆。\n瓯骆至今遵约束，岁时庙下祭旗纛。祠中铜鼓铸马馀，银钗叩击蛮风俗。\n麋泠双女僭为王，将军破贼威扬扬。双植金标临涨海，七腰银艾到炎荒。\n神灵终古槎江在，巨石依然排壁垒。湍流赑怒状军声，势逐牂牁东入海。\n两江黔郁此朝宗，我溯惊涛欲上邕。千篙日与雷霆战，万马横当水石冲。\n调兵东征苦不速，番禺九郡未恢复。遇主徒希马伏波，委身未遇刘文叔。\n将军际会本非常，我忆重兴二十霜。扫荡南交待□命，邀君灵宠早还乡。"
        },
        {
            "标题": "颍桥谒颍考叔祠墓作",
            "作者": "屈大均",
            "内容": "颍桥临颍谷，纯孝忆封人。绕墓慈乌夕，缘祠蔓草春。\n远游乖子职，明发愧天伦。菽水求无处，艰难万里身。"
        },
        {
            "标题": "换巢鸾凤 蒲衣折梅归饷赠之",
            "作者": "屈大均",
            "内容": "多折瑶芳。要持归镜侧，插满鬘旁。乳莺初弄粉，媚蝶早收香。\n多情天肯念王昌。故教换巢，雌雄一双。教徐淑，再娇小、复归仙掌。"
        },
        {
            "标题": "和杜二雪中入潼谷作",
            "作者": "屈大均",
            "内容": "泥深潼谷路，人马滑难行。雪以河形失，冰将岳势平。\n当关非汉将，践华是秦城。白帝祠前宿，愁君永夜情。"
        },
        {
            "标题": "金陵曲送客返金陵 其五",
            "作者": "屈大均",
            "内容": "丽华兰麝在荒丘，光气长如匹练流。南国美人元有数，江东天子自无愁。"
        },
        {
            "标题": "金陵曲送客返金陵 其九",
            "作者": "屈大均",
            "内容": "飞桥三折逐溪长，红杏千株落水香。十里溪云连古木，阴森不见帝城墙。"
        },
        {
            "标题": "出伏波门游于伏波山之下有岩俯临漓水王副戎行馆在焉题以赠之",
            "作者": "屈大均",
            "内容": "城标双笋石，石上满飞楼。岩穴通千嶂，云林响众流。\n藩王遗别业，羽客有丹丘。屣步堪乘兴，何须去拜侯。"
        },
        {
            "标题": "奉题惠州王子千太守罗浮纪游诗后并以为赠",
            "作者": "屈大均",
            "内容": "惠阳贤太守，公暇事罗浮。再作袁宏疏，重开邓岱游。\n干旄先白鹿，人吏后青牛。主客参双岳，仙灵至十洲。\n麻姑披露冕，葛令拂云裘。五色禽时逐，三花树辄留。\n折梅毛女涧，行药羽人丘。肘腋东西瀑，房栊大小楼。\n烛龙鞭子夜，冰兔洗晴秋。水使三千击，峰将四百收。\n蓬莱持一股，菡萏取双头。屃赑灵胡力，炉锤大造愁。\n天心穷斧凿，地肺恣雕䤹。句出穿霞壁，篇惊倒雪流。\n尽倾辞匠巧，竟绝壮夫谋。半月交吟啸，群贤迭倡酬。\n体裁争拟谢，才藻总依刘。踞石棋盘设，攀萝磴道修。\n平抛夸父杖，险用博台钩。雀跃鸿濛喜，熊经疾痛瘳。\n烟岚生翼翅，洞府得咽喉。蝴蝶车轮驾，笼葱曲管抽。\n粪香来巨鸟，酿酒有灵猴。宫阙芝华割，金银草汁投。\n顿能餐养寿，不必树忘忧。冲举嫌偏早，流离恐未鸠。\n经营劳牖户，疆理及河沟。广置舂香碓，全膏秀麦畴。\n板徭资灌溉，畲客荷绸缪。犬吠宵沉柝，豚操岁满篝。\n泉源长受福，碇石永蒙休。玉系三江带，珠悬十县旒。\n搴帷还象岭，拄笏更龙湫。教养姑为郡，循良即拜侯。\n礼加磨镜数，情向抱关优。饮御宾恒在，栖迟士必搜。\n兰膏供夕诵，籼米佐晨羞。井灶齐婴待，钱刀义季求。\n鹅城频下榻，鳄渚每停舟。枻响知渔父，琴歌识玉勾。\n宫商千里应，清浊一时酬。麋鹿鸣芳杜，凫鹥媚碧萩。\n甘能珍甘蔗，苦不弃"
        },
        {
            "标题": "雨过坐三峡桥望石人峰流水",
            "作者": "屈大均",
            "内容": "雨馀一片水，壁立白云端。流过三峡乱，声入万松寒。\n复有石桥月，宜人秋夜看。羽人渺何处，相忆玉琴弹。"
        },
        {
            "标题": "两过三峡桥上作 其三",
            "作者": "屈大均",
            "内容": "一片鄱阳九水通，茫茫吴楚有无中。云开忽见庐山影，半壁芙蓉挂白虹。"
        },
        {
            "标题": "雨过三峡桥上作",
            "作者": "屈大均",
            "内容": "二十四潭争一桥，惊泉喷薄几时消。一山瀑布归三峡，小小天风作海潮。"
        },
        {
            "标题": "两过三峡桥上作 其一",
            "作者": "屈大均",
            "内容": "雨过溪云流有声，泉多处处水帘成。玉渊金井添千尺，一夕波涛万壑平。"
        },
        {
            "标题": "咏荆轲",
            "作者": "屈大均",
            "内容": "荆卿西去不胜悲，歧路苍茫欲待谁。匕首岂堪将竖子，地图何不与渐离。\n凄凉易水驱车日，仓卒秦王逵殿时。剑术可怜疏未讲，精诚空有白虹知。"
        },
        {
            "标题": "王学士亦经屈沱作诗予复和之 其一",
            "作者": "屈大均",
            "内容": "一从骚圣作，万古楚声多。怀石知何处，为家在此沱。\n地因辞客著，祠羡故人过。再拜投诗赋，魂来自汨罗。"
        },
        {
            "标题": "王学士亦经屈沱作诗予复和之 其二",
            "作者": "屈大均",
            "内容": "吾乡临一水，亦用屈沱名。伏腊湘累庙，弦歌楚些声。\n宗惟南屈盛，辞未使君轻。家学元骚赋，依依忠爱情。"
        },
        {
            "标题": "奉和惠州王太守除夕杂感次韵 其二",
            "作者": "屈大均",
            "内容": "旌节南来万里遥，罗浮仙客梦相招。袁宏山疏多灵秘，鲍靓丹房未泬寥。\n地有朱明开洞府，天馀白首在箪瓢。思同玉女随双燕，莫笑麻姑发至腰。"
        },
        {
            "标题": "和友人朝天官之作",
            "作者": "屈大均",
            "内容": "冶城宫殿旧朝天，剑佩千官肃几筵。自举玉衣当九庙，人疑银海在三泉。\n騊駼卧处边云满，苜蓿开时战血鲜。雷雨不容酥酪奠，神灵咫尺寝园边。"
        },
        {
            "标题": "金陵曲送客返金陵 其七",
            "作者": "屈大均",
            "内容": "玉溆金塘濯锦馀，武宗曾此得金鱼。紫云一片钟山至，长向楼端护御书。"
        },
        {
            "标题": "金陵曲送客返金陵 其十",
            "作者": "屈大均",
            "内容": "白鹭芳洲廿里长，家家花发暖飞香。轻舟未忍随潮去，公主坟西吊夕阳。"
        },
        {
            "标题": "金陵曲送客返金陵 其八",
            "作者": "屈大均",
            "内容": "长板桥通太液流，月明游女满桥头。中山画舫随人坐，东泛青溪西莫愁。"
        },
        {
            "标题": "秣陵张氏园看黄牡丹",
            "作者": "屈大均",
            "内容": "花亦有黄裳，移从上苑旁。枝枝新御气，叶叶旧天香。\n露滴成金液，风吹到玉觞。不须誇异种，此土本中央。"
        },
        {
            "标题": "绿绮琴歌",
            "作者": "屈大均",
            "内容": "罗浮四月春泉决，流出千溪万溪雪。丰湖浩渺连空天，鸳鸯鸂鶒纷明灭。\n主人汉代执金吾，归筑楼台半在湖。桂棹湖南邀宋玉，银筝湖北奏罗敷。\n顾谓双鬟陈绿绮，一时宾客皆倾耳。言是中书邝子琴，珠徽如月寒光起。\n梅花千片断龙鳞，沉香一节烧鸾尾。制自唐朝武德年，隐隐金书御玺连。\n毅皇亲向宫中选，赐与刘卿世世传。中书乃自刘家得，似捧乌号泪沾臆。\n珍重君王手泽馀，大弦小弦日拂拭。时飞纤指理南风，彷佛重华见颜色。\n自从朔骑围三城，中书奉使归筹兵。日与元戎亲矢石，时将彩笔作戈旌。\n双阙恨屯回纥马，六龙愁在亚夫营。城陷中书义不辱，抱琴西向苍梧哭。\n稽康既绝太平引，伯喈亦断清溪曲。一缕肠萦寡女丝，三年血变钟山玉。\n可怜此琴遂流落，龙唇凤嗉归沙漠。蔡女胡笳相惨凄，王昭琵琶共萧索。\n叹君高义赎兹琴，黄金如山难比心。我友忠魂今有托，先朝法物不同沉。\n我昔山东见翔凤，念是威皇手所弄。复从太尝见赐琴，一朝开元旧供奉。\n背有崇祯玉玺留，五声亡角悲民流。太尝为我一挥手，呼天抢地愁复愁。\n君是当年侍从者，出入尝陪八骏马。十三官拜羽林郎，二十战酣涿鹿野。\n一自龙髯不及攀，丰湖一曲遂栖閒。乐器不同微子抱，淋铃难见上皇还。\n此琴宝惜宜加厚，列朝恩在宫商间。安得翔凤入君手，更召太尝至窗牖。\n一奏当令白鹄翔，再弹会见神龙吼。"
        },
        {
            "标题": "梦马歌",
            "作者": "屈大均",
            "内容": "张侯十六勇无敌，锦衣玉貌乌孙识。千金买得大宛骝，骑出沙场人辟易。\n挥鞭曾跃三重河，势如天边紫电过。羌儿万箭射不得，死生可托征蓬婆。\n一朝汗血用忽竭，君恩难报徒呜咽。玉勒金羁委草莱，龙鬐凤臆埋冰雪。\n英雄无命自古伤，驽骀寿比骐驎长。嗟子功名终不偶，归耕海上泪浪浪。\n髀里肉生悲老大，虚拟封侯如拾芥。霸陵醉尉时相侵，榆次博徒尝见卖。\n秋宵木叶飘寒庭，苞衣肉酪心不平。弯弓欲射天山月，拔剑难斩被头星。\n长夜悠悠何时旦，君父仇雠不可缓。梦中忽在白龙堆，追风千里飞龙媒。\n细看乃是旧乘骏，玉花朱鬣气雄哉。初交冲破沮渠阵，横行踏倒赫连台。\n双瞳黄金蹄碧玉，閒向长城窟中浴。圉人乃是诸降王，日喂焉支花百束。\n阴风吹帐雪纷纷，魂去魄来瀚海濆。死葬黄沙犹恋主，生为红粉更依君。\n繇来良骥感一顾，赤兔当年殉吕布。愿君努力更临戎，厉鬼还能相夹辅。"
        },
        {
            "标题": "送蒲衣子往潮阳有作",
            "作者": "屈大均",
            "内容": "越鸟无非翠，蛮花只是红。何需命兰械，更向海阳东。\n幸得园林接，方期啸咏同。殷勤为此别，归日及秋鸿。"
        },
        {
            "标题": "题邹元焕荷锄小影 其二",
            "作者": "屈大均",
            "内容": "丁丁我亦一山樵，斤斧秋来日在腰。欲作仙人棋弟子，芝房赌取董仁娇。"
        },
        {
            "标题": "怀山阴祁六",
            "作者": "屈大均",
            "内容": "贺监湖边月，风流忆舞筵。星河花外转，楼阁镜中悬。\n长袖纷留客，清歌但采莲。此时君见赠，西子沼吴篇。"
        },
        {
            "标题": "题邹元焕荷锄小影 其一",
            "作者": "屈大均",
            "内容": "化鹤卢耽去几年，蜉蝣衣服已成烟。羚羊峡口君休去，柯烂归来未是仙。"
        },
        {
            "标题": "鹤舒台",
            "作者": "屈大均",
            "内容": "英雄多羽化，高尚更安期。岂乏留侯舌，差为霸者师。\n登台驾玄鹤，涉海握神芝。父老菖蒲会，千秋空尔思。"
        },
        {
            "标题": "人日衡阳道中",
            "作者": "屈大均",
            "内容": "人日雪霏霏，孤舟上翠微。帆随南岳转，雁背碧湘飞。\n知己惟长剑，还家复短衣。猿声如送客，薄暮更依依。"
        },
        {
            "标题": "题蒲涧帘泉宴坐图为朱君 其一",
            "作者": "屈大均",
            "内容": "嗟尔掇瑶草，菖蒲花正催。言寻赤玉舄，遂上鹤舒台。\n烟雾迷秦帝，岩泉接道开。少君吾得否，欲入画图来。"
        },
        {
            "标题": "步出一天门北望白云山色作 其二",
            "作者": "屈大均",
            "内容": "谷口烟深昼不开，松声捲起鹤舒台。风吹瀑布时时断，飞作晴川数道来。"
        },
        {
            "标题": "席上赋得梅花为陈正子寿 其二",
            "作者": "屈大均",
            "内容": "一夕花光动，三春草昧开。美人未迟暮，羌笛莫徘徊。\n蓟北飞香去，江南却月来。枝高难出手，留照岁寒杯。"
        },
        {
            "标题": "席上赋得梅花为陈正子寿 其一",
            "作者": "屈大均",
            "内容": "雁门长至候，春色早惊梅。解渴如琼树，冲寒向玉杯。\n舞迎流雪态，歌倚掞天才。橘柚无华实，须君羽翼来。"
        },
        {
            "标题": "东皋别业旧址",
            "作者": "屈大均",
            "内容": "渔艇犹穿玉带回，花湾不兄锦袍开。鸱夷有恨三江涌，杜宇无归百鸟哀。\n菰叶旧通浮岳井，蒲香今失鹤舒台。云淙亦是围棋墅，一代风流总草莱。"
        },
        {
            "标题": "新年 其三",
            "作者": "屈大均",
            "内容": "细雨无朝夕，冲寒客不过。花愁今岁少，酒恨去年多。\n未老辞耕作，閒惟事啸歌。河清终已矣，难俟奈君何。"
        },
        {
            "标题": "舟入横槎水作",
            "作者": "屈大均",
            "内容": "渔舟不觉远，深入一溪霞。烟火烧红雨，牛羊饭落花。\n水声分乱石，山影散晴沙。莺唤人酤酒，垂杨第几家。"
        },
        {
            "标题": "哭华姜一百首 其九十四",
            "作者": "屈大均",
            "内容": "胡雁频从越鸟翔，情知水土畏炎方。红颜竟为而姑死，白首徒令阿母伤。"
        },
        {
            "标题": "送刘生之金陵就昏 其一",
            "作者": "屈大均",
            "内容": "少年频首路，江左问乡园。廉吏难为子，忠臣易有孙。\n礼方恙雁执，诗有兔丝言。自此孤生竹，依依泰岱尊。"
        },
        {
            "标题": "东湖曲 其五",
            "作者": "屈大均",
            "内容": "堤畔青楼隐柳阴，笑声时与水云深。东家蝴蝶西家燕，飞入芙蓉不可寻。"
        },
        {
            "标题": "答黄扶孟 其二",
            "作者": "屈大均",
            "内容": "与君心结廿年知，删述垂名岁月迟。太白狂歌人欲杀，少陵儒雅自能师。\n长生但向文章得，不死何须药饵持。待我云峰三十六，饥来亦复一茹芝。"
        },
        {
            "标题": "送刘生之金陵就昏 其二",
            "作者": "屈大均",
            "内容": "此去非为客，枌榆是故都。婿怜齐赘好，儿念羽林孤。\n烈祖丹书在，先人素业无。鸡鸣思大母，回首白头乌。"
        },
        {
            "标题": "答黄扶孟 其一",
            "作者": "屈大均",
            "内容": "新安耆旧在人间，不住黄山住白山。司马已能千赋熟，大春那得五经閒。\n乔松自爱龙鳞老，衰凤谁惭雉子斑。念我白头依膝下，赋诗频寄卧云关。"
        },
        {
            "标题": "送刘生之金陵就昏 其三",
            "作者": "屈大均",
            "内容": "外舅吾知己，殷勤为致书。地非三楚旧，人是六朝馀。\n散带难云卧，牵船已岸居。不知徐庾笔，奇丽复何如。"
        },
        {
            "标题": "东湖曲 其七",
            "作者": "屈大均",
            "内容": "善才三两弄蛮弦，水马如飞欲上天。羡杀金花倭帽客，夺标能得一婵娟。"
        },
        {
            "标题": "东湖曲 其六",
            "作者": "屈大均",
            "内容": "船船尽挂宝镫来，万朵芙蓉火里开。明月满天照不入，光中人影乱楼台。"
        },
        {
            "标题": "镜湖曲 其一",
            "作者": "屈大均",
            "内容": "白云何氤氲，流光不可掇。夜夜镜湖中，为予拂明月。"
        },
        {
            "标题": "席上谈及罗浮神蝶有赋 其一",
            "作者": "屈大均",
            "内容": "蝴蝶元生蝴蝶洞，仙胎不必鲍姑衣。天教凤子如箕大，不向梅花岭外飞。"
        },
        {
            "标题": "沥湖舟泛",
            "作者": "屈大均",
            "内容": "峰势盘回北斗同，沥湖应与绛河通。兰桡曲曲穿岩口，石乳泠泠滴镜中。\n雁影尚留炎海雪，莺声不待落梅风。芙蓉只解窥渔父，苍翠沾衣影似空。"
        },
        {
            "标题": "寿尹太翁二十韵",
            "作者": "屈大均",
            "内容": "二岳罗浮峙，三门涨海通。神仙多窟宅，造化在房栊。\n大老元姜父，真人是尹雄。角应生左鬓，光已转方瞳。\n井有丹砂汁，堂多桂树风。兵钤开大鲤，王猎待非熊。\n往日为郎早，筹边奏草工。老臣方祭酒，令子已得弓。\n璞玉人难器，盐梅望正崇。今朝持大斗，与客上新丰。\n柔色思春草，精心格上穹。灵芝宫阙似，巨枣瓠瓜同。\n玉杖敦三老，丹经得八公。笙诗尊绛萼，舞曲艳惊鸿。\n物贵珊瑚市，人欢薝卜丛。鹧鸪峰拱北，蝴蝶洞朝东。\n雨滴黄旗翠，花流碧甲红。登临长自乐，吟咏晚逾攻。\n神器须黄绮，名儒必马融。愿言颐养备，与道共无穷。"
        },
        {
            "标题": "花田",
            "作者": "屈大均",
            "内容": "日落江城鼓角悲，花田牧马暮归迟。蘼芜尚带罗裙色，满地秋霜知不知。"
        },
        {
            "标题": "苗烈妇挽诗 其二",
            "作者": "屈大均",
            "内容": "夫婿平凉至，飞扬万里鞭。合欢蝴蝶洞，同梦素馨田。\n卫玠人看杀，陶婴自可怜。孤鸾不饮啄，比翼向黄泉。"
        },
        {
            "标题": "烈皇帝御琴歌",
            "作者": "屈大均",
            "内容": "呜呼苍天不可识，炎精久被虹霓食。共工怒触天寿崩，百神惊走惨无色。\n先皇龙战血玄黄，云中徒跣归文昌。臣寻弓剑煤山旁，泪枯参天双海棠。\n宫门邂逅故尝侍，曾见先皇诸宝器。乌嘷久已殉银泉，龟书无复藏金匮。\n惟馀一琴贼不伤，真人手泽犹光腻。花纹细作飞龙形，玉管亲题翔凤字。\n济南李卿怀孤忠，千金购兹太冥桐。拂拭神蛾丝五色，沐浴珠徽光的皪。\n月明如见朝鬼神，天阴时闻轰霹雳。我从李卿请琴观，楚囚相对泣南冠。\n湘妃锦瑟秋风咽，山鬼罗衣夜雨寒。欲排阊阖叩天鼓，忠信翻为虎豹侮。\n乾崩坤拆帝无闻，日拥投壶诸玉女。蒲陂南薰操不成，昆丘黄竹歌空苦。\n宵衣旰食十馀秋，有宫无商泪自流。大弦既急小弦绝，谁为君王蠲百忧。\n其时坐有杨太尝，曾承天语称师襄。玉熙宫中久供奉，琴声高奏侑羽觞。\n岐伯铙歌扬武德，延年乐府擅鸿章。呜咽牵予诉遗事，咬春燕九陪游戏。\n琵琶水殿弹娇娥，龙舟争采夜舒荷。唐山新制房中乐，黄鹄交飞太液波。\n叠叠水嬉金傀儡，纷纷过锦玉婆娑。月照龙颜含喜色，千秋万岁乐宁多。\n千秋万岁乐无多，忽尔辽阳烽火动，焦劳无复听云和。\n天昏莫埽蚩尤雾，河决谁怜瓠子歌。吹角难令玄女降，舞干其奈有苗何。\n甲申三月燕京乱，此琴七弦忽尽断。玉殿横飞铁骑声，天威先示空桑变。\n从此中华礼乐崩，八音遏密因思陵。小臣亦似峄阳干，半生半死难骞腾。\n伏波马革裹未遂，轩辕龙髯攀不能。感君珍重此琴归，九庙神灵实凭依。\n鼓之舞之元气驰，帝出乎震是今时。殷荐上天以崇德，此琴将为圣人师。\n太尝于焉再稽首，为取赐琴挥玉手。童子金炉添御香，主人朝服当西牖。\n落日阴连海岱云，平沙远映青徐柳。初拨宫弦钟吕鸣，缥渺箫韶吟紫清。\n春风吹满蓬莱阙，和銮正绕千花行。移商未成忽变徵，剑戟相摩两不止。\n中原群盗俄蜂起，至尊叹息呼赤子。更调角羽风嘈嘈，中见黄巾争舞刀。\n杀人无声如刈蒿，茫茫百草儿女号。又闻投鞭渡临洮，九龙池水流人膏。\n百官披发冲波涛，君王泪沾火藻袍。笳声夜奏单于小，猎火秋悬太白高。\n堂堂天朝事遂去，可怜万国无臣庶。往日霓裳宴太平，开元子弟俱何处。\n抔土谁封金粟堆，杜鹃自挂苍梧树。惊风如刀频割弦，欲续断弦双手酸。\n馀音绕梁何缠绵，满堂宾从皆涕涟。请君罢弹莫终曲，恐令南北诸侯哭。\n偶然失势龙为鱼，终见时来马生角。他朝日月定重输，今夕鸾皇聊独宿。\n否极泰来天有尝，万里高飞翼先伏。偕君阿阁贺升平，雌雄和鸣三十六。"
        },
        {
            "标题": "虎溪冬夜",
            "作者": "屈大均",
            "内容": "柴门开向夕，倚杖寒烟生。冻月浑无色，空潭若有声。\n冰随松子落，石傍梅花横。欲过西林寺，迟回到五更。"
        },
        {
            "标题": "菜 其七",
            "作者": "屈大均",
            "内容": "黄桑白柘绕蓬庐，每恨场师我不如。微菜春烹惟瓠叶，小鲜秋荐但鲈鱼。\n牛羊影乱天将暝，蟋蟀声寒岁欲除。閒学宪王图本草，赠人还有种葱书。"
        },
        {
            "标题": "华顶放歌同王伯佐",
            "作者": "屈大均",
            "内容": "太华峻极惟南峰，脚踏万朵青芙蓉。东西二峰尚匍匐，白帝上宫不敢即。\n天柱摇摇风欲倾，元气茫茫日无色。我行飞栈若惊鸿，君骑搦岭如游龙。\n君过玉女饮三浆，我向将军攀五松。狂啸翩翩凌绝顶，目营四海神光骋。\n水帘高捲入珠楼，莲叶深披探玉井。黄河浩浩泻愁心，明月苍苍逐孤景。\n尘垢犹堪铸帝王，清虚何足留箕颍。形势依然天府雄，龙争虎斗谁途穷。\n千里金城收一掌，万年甘露待重瞳。"
        },
        {
            "标题": "太湖怀范大夫",
            "作者": "屈大均",
            "内容": "风流谁似大夫长，一载西施遂渺茫。佳丽至今馀笠泽，精灵何处不夷光。\n洞庭花枕鱼鳞屋，胥口云连玉屧廊。终古红颜感知己，春来争荐早梅芳。"
        },
        {
            "标题": "秋日閒居之作 其八",
            "作者": "屈大均",
            "内容": "代食文章在，妻孥未耦耕。彫胡慈母膳，瓠叶庶人羹。\n野月榕间起，山烟竹外横。飞声寄鸾鹤，长啸是平生。"
        },
        {
            "标题": "花市 其一",
            "作者": "屈大均",
            "内容": "金陵花贱甚，红白少人怜。笑我从花市，朝朝尽十千。"
        },
        {
            "标题": "赠吕化州 其三",
            "作者": "屈大均",
            "内容": "尚书谁特笔，忠冠烈皇朝。我有春秋志，公为列传标。\n削心遗令子，披发逐神尧。讨贼文章在，书生未寂寥。"
        },
        {
            "标题": "赠吕化州 其一",
            "作者": "屈大均",
            "内容": "复阐先公道，为邦孝友馀。世为臣子鹄，人读使君书。\n德感金芝草，恩随白鹿车。我怀阴雨好，欲向化州居。"
        },
        {
            "标题": "题铁桥丈画鹰",
            "作者": "屈大均",
            "内容": "铁桥老人七十五，画马画鹰力如虎。此幅角鹰何飞扬，汉代郅都非其伍。\n飒然恃出当秋天，林间不敢有毛羽。雕如车轮空作群，金眸玉瓜不如君。\n杉鸡竹兔方纷纷，何时一击开边云。"
        },
        {
            "标题": "赠吕化州 其二",
            "作者": "屈大均",
            "内容": "太傅忠诚在，平生一孝经。先朝安社稷，后裔重朝廷。\n为政劳州牧，书名冠御屏。拂衣归莫早，公辅待仪型。"
        },
        {
            "标题": "题海宁女子李因画鹰",
            "作者": "屈大均",
            "内容": "谁家纤手好，写出角鹰真。侧目无馀鸟，愁胡绝似人。\n奇毛横朔漠，杀气动秋旻。不道鲜飙起，飞飏出墨神。"
        },
        {
            "标题": "化州道中寄时子",
            "作者": "屈大均",
            "内容": "林深多直木，水涨失清溪。野草白成路，山花红作泥。\n卧惊松子落，行畏夕阳西。跋涉因何事，图君玉手携。"
        },
        {
            "标题": "题画石",
            "作者": "屈大均",
            "内容": "黄山携一笋，画出似奇峰。怪石平生好，于兹得次宗。"
        },
        {
            "标题": "秋夕怀归有作",
            "作者": "屈大均",
            "内容": "秋从梧竹起，一夕作秋声。叶乱偏宜雨，虫悲欲到明。\n将归愁远道，未老厌浮名。耿耿兹魂梦，何因向穗城。"
        },
        {
            "标题": "赠吕化州 其四",
            "作者": "屈大均",
            "内容": "经年苦行役，事向石龙回。为有微言在，频趋太守来。\n三川家学大，两世道宗开。往日芝泉院，还期辟草莱。"
        },
        {
            "标题": "化州道中",
            "作者": "屈大均",
            "内容": "百里尽珍禽，林中交好音。落花封虎迹，流水澹人心。\n误踏峰峰叶，贪眠处处阴。仆夫忧日暮，驱马去骎骎。"
        },
        {
            "标题": "寄扶晨于鼎文冶兄弟",
            "作者": "屈大均",
            "内容": "一片成黄海，黄山信有无。汤池在烟雾，石笋似菰蒲。\n峰好人相让，松多汝不孤。平生怀小华，可得上天都。"
        },
        {
            "标题": "寄扶晨于鼎文冶兄弟 其二",
            "作者": "屈大均",
            "内容": "爱尔贤兄弟，真同大小山。松高争岳出，花好与人閒。\n岁事先秋尽，天心及早还。才多无不可，啸咏且相攀。"
        },
        {
            "标题": "怀仙曲",
            "作者": "屈大均",
            "内容": "花入高云月上天，美人相继作飞仙。棺中彩履留何处，台上青禽去几年。\n织锦悔教来粤峤，鸣筝休更问秦川。鸳鸯最是多愁思，未到黄泉已化烟。"
        },
        {
            "标题": "白华园作 其二",
            "作者": "屈大均",
            "内容": "水气含云白，山光吐雨青。帆低争拂树，过我浣花亭。"
        },
        {
            "标题": "浣纱女庙",
            "作者": "屈大均",
            "内容": "得此壶浆女，千秋两浣纱。真州祠下树，香接苧萝花。"
        },
        {
            "标题": "浣溪沙　杜鹃",
            "作者": "屈大均",
            "内容": "血洒春山尽作花。花残人影未还家。声声只是为天涯。"
        },
        {
            "标题": "浣溪沙 桃溪",
            "作者": "屈大均",
            "内容": "榕叶阴阴又木棉。芭蕉黄映一溪烟。人家半在峡门边。"
        },
        {
            "标题": "以香根一枚为黄位北寿系以诗",
            "作者": "屈大均",
            "内容": "莞中黄熟好，香乃在孤根。生爱朱砂土，名传金桔园。\n美人宜服媚，长日共寒暄。尺寸持相赠，如兰更一言。"
        },
        {
            "标题": "游黄龙洞",
            "作者": "屈大均",
            "内容": "洞口花萦回，微磴在溪水。交瀑络峰腰，积翠明潭底。\n倒影麻姑台，一望成霞绮。白石含金沙，紫蒲吐琼蕊。\n群峰稍开豁，阴云泱漭起。坐爱盘石广，卧欣芳草靡。\n天华寻遗宫，蒙茏馀葛藟。歌响散天飞，舞尘逐云委。\n兴废祗终朝，割据一何鄙。英雄宁无成，不夺儿女子。\n混沌留吾年，蝉蜕帝王里。洋洋风佩飘，天路从兹始。"
        },
        {
            "标题": "从京江至石头城作 其一",
            "作者": "屈大均",
            "内容": "潮去潮来怒未平，蕲王庙口客心惊。天风不断黄天荡，知是当年战鼓声。"
        },
        {
            "标题": "黄鸟",
            "作者": "屈大均",
            "内容": "依依窗柳下，黄鸟解亲人。有意频催曙，无情亦怨春。\n髻沾红雨泾，衣染绿烟匀。绝似吾娇女，绵蛮语不真。"
        },
        {
            "标题": "江氏双烈篇",
            "作者": "屈大均",
            "内容": "凤凰不孤生，雎鸠无再匹。姑妇苦相依，岁寒同一室。\n良人在泉下，幽幽视皦日。皦日久无光，光自妾心出。\n江家多女宗，礼义为琴瑟。五妇垂管彤，复兹叔与侄。\n教子各成名，文章持笃实。湘也更多才，贤豪与胶漆。\n剑气如白云，玉光温以栗。以母柏舟篇，相示泪洋溢。\n阿嫂亦陶婴，黄鹄歌未毕。安得圣人生，列在变风一。"
        },
        {
            "标题": "望回雁峰",
            "作者": "屈大均",
            "内容": "峰势如回雁，高高出楚天。云含衡岳雪，树带碧湘烟。\n异日藏神剑，今宵系画船。乾坤犹震荡，未可挟飞仙。"
        },
        {
            "标题": "连州舟中 其一",
            "作者": "屈大均",
            "内容": "六月湟川道，舟行奈热何。三朝三峡在，一日一滩过。\n力尽因拳石，心惊岂怒波。炎风吹不动，片席碍藤萝。"
        },
        {
            "标题": "读史记有作 其二",
            "作者": "屈大均",
            "内容": "天意何为者，三年两彗星。无心在华夏，有力即朝廷。\n雷雨交虽始，玄黄战未形。白头馀一女，不字守天经。"
        },
        {
            "标题": "过梁氏园亭作 其二",
            "作者": "屈大均",
            "内容": "东官知己未凋零，五十如君发尚青。相劝金膏营服食，更持香盏事沉冥。\n多年天醉忘鹑首，两度人欢见彗星。玉蝶梅开谁忍负，新诗频与写芳馨。"
        },
        {
            "标题": "吉祥寺古梅 其三",
            "作者": "屈大均",
            "内容": "枝枝经百折，终不畏冰霜。到地花仍发，横空影自长。\n月中那可得，人外始闻香。夜夜难为寐，因君拂石床。"
        },
        {
            "标题": "吉祥寺古梅 其二",
            "作者": "屈大均",
            "内容": "一夜东风拂，春回半死根。瑶华答霜雪，硕果孕乾坤。\n岂有山川秀，居然鸾鹤尊。惟应招隐士，来此日攀援。"
        },
        {
            "标题": "菜人哀",
            "作者": "屈大均",
            "内容": "夫妇年饥同饿死，不如妾向菜人市。得钱三千资夫归，一脔可以行一里。\n芙蓉肌理烹生香，乳作馄饨人争尝。两肱先断挂屠店，徐割股腴持作汤。\n不令命绝要鲜肉，片片看人饥人腹。男肉腥臊不可餐，女肤脂凝少汗粟。\n三日肉尽馀一魂，求夫何处斜阳昏。天生妇作菜人好，能使夫妇得终老。\n生葬肠中饱几人，却幸乌鸢啄不早。"
        },
        {
            "标题": "赠张万里总戎 其一 吉祥寺古梅",
            "作者": "屈大均",
            "内容": "巉岩山寺里，铁干欲为薪。残月疑山鬼，深云隔美人。\n无花留太古，何草似灵均。再弄虬枝下，江南久望春。"
        },
        {
            "标题": "吉祥寺古梅 其五",
            "作者": "屈大均",
            "内容": "白云开半树，香已遍晴春。明月曾无夜，空山岂有人。\n风惊飞瀑断，雪洒落花匀。坐久石床暖，氤氲一气新。"
        },
        {
            "标题": "吉祥寺古梅 其一",
            "作者": "屈大均",
            "内容": "受命生南国，孤根不可移。寒光含雨雪，元气在茅茨。\n空寂无人见，芳馨祗自贻。上林松柏尽，珍重岁寒期。"
        },
        {
            "标题": "吉祥寺古梅 其四",
            "作者": "屈大均",
            "内容": "山中长自傲，不愧此寒饥。冰雪归玄鬓，乾坤寄缟衣。\n朝随晴日放，暮作白云飞。一自冥心坐，闻香每发机。"
        },
        {
            "标题": "题李箕山画",
            "作者": "屈大均",
            "内容": "汝画匡庐好，峰峰紫翠流。长疑三叠水，飞虬九屏秋。\n天与高人妙，神从太素求。烟云挥洒去，诗卷总丹丘。"
        },
        {
            "标题": "己巳元日作 其三",
            "作者": "屈大均",
            "内容": "莱衣宫锦汉蒲桃，髻侧芙蓉映二毛。亲在未应称老大，家贫那敢失清高。\n双双花影随龙杖，一一莺声动玉醪。堂上九旬看渐近，游仙且莫作卢敖。"
        },
        {
            "标题": "己巳元日作 其二",
            "作者": "屈大均",
            "内容": "水仙白白映桃红，总与仙人玉貌同。百万珠从王母掷，三千花向岁星丛。\n琴书膝下兰芝女，歌舞堂前翡翠童。一一瑶筐争宝胜，黄莺紫燕髻鬟中。"
        },
        {
            "标题": "己巳元日作 其四",
            "作者": "屈大均",
            "内容": "流年荏苒恨无闻，六十还嗟未策勋。好学只应师卫武，与龄安敢望周文。\n心同蕙草寒抽雪，梦似梅花暖作云。报答春光惟有醉，一杯先去劝东君。"
        },
        {
            "标题": "己巳元日作 其五",
            "作者": "屈大均",
            "内容": "六十齐头鬓未华，枯杨日夕吐春芽。老须人作辟寒玉，愁待君为含笑花。\n乐府自矜三妇艳，离骚谁夺一人葩。马融经史慵亲讲，未许诸生拥绛纱。"
        },
        {
            "标题": "己巳元日作 其一",
            "作者": "屈大均",
            "内容": "六十年华又一新，莺花偏为白头春。齐归小玉焚香女，迭侍黄金鬻赋人。\n桂酒香清难学酿，鲚鱼子美易垂纶。休耽著述当红药，尽把韶光与四邻。"
        },
        {
            "标题": "己巳元日作 其六",
            "作者": "屈大均",
            "内容": "贺正兰已有馀馨，人胜同簪出画屏。左氏二娇初共织，刘殷七孺未分经。\n林中细草冰含绿，屋外寒山雪半青。沙路盘回疏竹里，何人知有子云亭。"
        },
        {
            "标题": "奉和张紫阁观察己巳元日书怀之作次韵",
            "作者": "屈大均",
            "内容": "使君三阁启云扉，一列终南志未违。扬越诸侯推独立，商颜四老待相依。\n开年柏叶春同暖，隔岁梅花晚不肥。元日书王存草野，春秋长恐史臣非。"
        },
        {
            "标题": "芰荷曲 其一",
            "作者": "屈大均",
            "内容": "与卿似芙蓉，花叶相偶生。摘花莫摘叶，花是叶所成。"
        },
        {
            "标题": "芰荷曲 其三",
            "作者": "屈大均",
            "内容": "藕荷在泥中，洁白祗自知。花生两叶后，节在不嫌迟。"
        },
        {
            "标题": "哭华姜一百首 其五十八",
            "作者": "屈大均",
            "内容": "令晖才藻已成尘，笑妾春风今不春。闺里兰开四五叶，题书谁复寄行人。"
        },
        {
            "标题": "从沔鄂将归先寄故园诸子 其二",
            "作者": "屈大均",
            "内容": "相思莫遣鹧鸪来，咫尺南中见越台。雪至三城频作雨，花生五岭总成梅。\n离支酒为高堂熟，孔雀屏因上客开。歌舞人祠东莞伯，閒同珠浦一徘徊。"
        },
        {
            "标题": "赠蔡平叔姻家",
            "作者": "屈大均",
            "内容": "君年三十频生子，已有公沙第五龙。珠母飞来从合浦，鹓雏生处是南禺。\n西山文献传先代，白市簪缨展大宗。前辈诗成东莞集，如公著述更从容。"
        },
        {
            "标题": "从沔鄂将归先寄故园诸子 其一",
            "作者": "屈大均",
            "内容": "归来依旧一船书，妻子浮沉两载馀。就暖又随南海雁，承欢惟有武昌鱼。\n羊裘天肯留男子，玉佩人休愧女媭。中道裁诗先寄语，相知多半在扶胥。"
        },
        {
            "标题": "寄妹",
            "作者": "屈大均",
            "内容": "娥娥鲍令晖，两载隔庭闱。应有归邪曲，凄然碧玉徽。"
        },
        {
            "标题": "寄南社谢九丈",
            "作者": "屈大均",
            "内容": "长忆南社老，白首作香农。香树遗诸子，香田在几峰。\n故人岩壑少，远道水云重。芜绝罗浮梦，无因溯石龙。"
        },
        {
            "标题": "寄施赞伯",
            "作者": "屈大均",
            "内容": "有友相依久，舂边度岁华。如何皋氏后，复有一朱家。\n水国同垂钓，山园或种瓜。西吴耆旧少，馀尔在蒹葭。"
        },
        {
            "标题": "寄王山史",
            "作者": "屈大均",
            "内容": "首阳太华何时合，一道黄河苦间之。愁绝白云与秋色，风陵渡口望君时。"
        },
        {
            "标题": "雨中花慢 越王台下怀古",
            "作者": "屈大均",
            "内容": "雁翅三城，龙荒十郡，秋来不减边沙。恨牛羊有地，鸡犬无家。\n虽少诸军浴铁，还馀几队吹笳。口朝台试望，天似穹庐，直接京华。"
        },
        {
            "标题": "闺人寄远曲",
            "作者": "屈大均",
            "内容": "鹣鹣一赤一青衣，比翼多年在翠微。南海有禽皆不北，如何夫婿不归飞。"
        },
        {
            "标题": "闺人寄远曲",
            "作者": "屈大均",
            "内容": "日月同一光，男女同一性。君不爱离居，早归共鸾镜。"
        },
        {
            "标题": "赠钱唐赵上舍",
            "作者": "屈大均",
            "内容": "天南惟翡翠，最解媚兰苕。相见如初日，相随似暮潮。\n才华武林客，光采紫宸朝。饥渴须琼树，承君玉佩要。"
        },
        {
            "标题": "送贺子返维扬兼寄宋子 其二",
            "作者": "屈大均",
            "内容": "故人惟宋子，意气尽渐离。尔亦悲歌客，能怜畏约时。\n筑声今绝代，剑术昔无师。归去同樽酒，烦君道所思。"
        },
        {
            "标题": "家园示弟 其一",
            "作者": "屈大均",
            "内容": "念尔方青岁，艰贞解自持。家贫谋食拙，母在许身迟。\n春雨犁田后，秋风拂剑时。当年陈孺子，黄老以为师。"
        },
        {
            "标题": "家园示弟 其三",
            "作者": "屈大均",
            "内容": "年来深赖汝，耕稼养慈亲。但守茅容学，无轻聂政身。\n白华开晓露，明月照晴春。自古成高节，多传市井人。"
        },
        {
            "标题": "送王生还绍兴 其二",
            "作者": "屈大均",
            "内容": "勾越多知己，风流属寓山。黄泉都饮恨，白发几栖閒。\n有节羝终乳，无家鹤不还。为将存殁意，传与泪潺湲。"
        },
        {
            "标题": "家园示弟 其二",
            "作者": "屈大均",
            "内容": "四邻乔木少，无以庇茅茨。风雨此何世，饥寒能几时。\n甘瓜长抱蒂，慈竹更生枝。未忍辞贫贱，平生道在兹。"
        },
        {
            "标题": "夹竹桃",
            "作者": "屈大均",
            "内容": "似嫌花少好，夹竹使扶疏。节肯含春粉，枝应亚玉除。\n雨怜开未淡，风恐落无馀。露井持相比，夭夭定不如。"
        },
        {
            "标题": "家园示弟 其四",
            "作者": "屈大均",
            "内容": "山村黄叶满，惨淡带炊烟。老母夜犹绩，贫农秋未田。\n无才甘谢世，多病早栖禅。辛苦双鸿鹄，衔芦过远天。"
        },
        {
            "标题": "箪友篇",
            "作者": "屈大均",
            "内容": "山人遗我荔枝瘿，得自罗浮第三岭。刳作一瓢字箪友，挹泉日向越王井。\n拳曲千年成一节，半生半死沉香结。精力坚凝剥烂时，饱经甘苦成寒铁。\n霜皮未尽尚磨砻，蛴螬半食心已空。螺纹如丝旋细细，左纽右缠文不同。\n故株笼颠复虎跛，留此一拳见礧砢。臃肿何须中规矩，非方非圆但随我。\n腹大如壶曲柄长，匏尊让尔居中央。巢父手间日摩弄，松枝挂处何清凉。"
        },
        {
            "标题": "减字木兰花 新荷",
            "作者": "屈大均",
            "内容": "荷钱好大。欲买鸳鸯三两个。未得团圆。已有明珠颗颗悬。"
        },
        {
            "标题": "见月有怀",
            "作者": "屈大均",
            "内容": "知尔城南妇，愁心欲寄难。故将楼上镜，悬与藁砧看。\n影逐天风远，光含白露寒。何人见蟾兔，尚忍事征鞍。"
        },
        {
            "标题": "沧州见雁",
            "作者": "屈大均",
            "内容": "秋风吹渤海，万里朔云乾。孤雁将何适，南天亦早寒。\n帛书衔未至，香稻啄空残。无处寻俦侣，芦中且自安。"
        },
        {
            "标题": "自林田至桥田作",
            "作者": "屈大均",
            "内容": "谷里茅茨少，人烟各一峰。林多惟筱荡，花小亦芙蓉。\n家有翻车水，门多偃盖松。山田反肥沃，此地最宜农。"
        },
        {
            "标题": "送孙子还建业",
            "作者": "屈大均",
            "内容": "中山台馆枕青溪，咫尺君家碧草齐。南苑花多愁马食，故宫槐老羡乌栖。\n为邻异日临朱雀，赠别炎天有锦鸡。王谢最饶知己在，玉壶重约及春携。"
        },
        {
            "标题": "从京江至石头城作 其二",
            "作者": "屈大均",
            "内容": "新长沙洲廿里长，蒹葭斜抱石城墙。江南岁岁添形势，料得天心在建康。"
        },
        {
            "标题": "湖中望匡庐瀑布 其四",
            "作者": "屈大均",
            "内容": "谁将彭蠡水，吸上乱峰间。化作泉千道，奔飞响一山。"
        },
        {
            "标题": "湖中望匡庐瀑布 其二",
            "作者": "屈大均",
            "内容": "随风泉作态，欲落故盘旋。马尾飘天半，光摇双剑边。"
        },
        {
            "标题": "湖中望匡庐瀑布 其五",
            "作者": "屈大均",
            "内容": "犹嫌千仞瀑，飞不到舟边。安得天风起，吹来洒昼眠。"
        },
        {
            "标题": "湖中望匡庐瀑布 其三",
            "作者": "屈大均",
            "内容": "瀑布不肯斜，条条如匹练。安得并州刀，剪取为纨扇。"
        },
        {
            "标题": "湖中望匡庐瀑布 其一",
            "作者": "屈大均",
            "内容": "一峰一瀑布，高者是黄岩。雨过人争望，湖边宿片帆。"
        },
        {
            "标题": "阅江楼晚眺",
            "作者": "屈大均",
            "内容": "水截崧台下，牂牁一大支。天教双峡束，地以一楼持。\n雁塔穿窗出，渔帆逐槛移。飞甍交木末，倒影乱榕丝。\n吞吐无三越，浮沉有二仪。基从千仞起，势似一峰欹。\n曲折霞城外，氤氲露井时。自成磐石固，不厌定山卑。\n北斗为岩穴，南溟在履綦。暮烟迷浦溆，寒日恋轩墀。\n争宿皆鱼翠，丛生是水芝。羚羊微积雪，汇口欲流澌。\n气暖梅先得，霜轻叶不知。鱼浮因雾大，莺啭以风迟。\n上税多柑户，蛮歌少竹枝。冬乾禾稼喜，岁晏杜兰悲。\n甘蔗连西骆，桄榔接九疑。苍梧虞帝冢，锦石陆生祠。\n海思凭骚赋，云愁为别离。鹧鸪催泪落，蝴蝶与心期。\n白首閒方始，青山老更宜。桑榆休恨晚，吾道有馀师。"
        },
        {
            "标题": "朱人远曾经屈沱作歌屈沱者三闾大夫所居楚人谓江之别流为沱云 其一",
            "作者": "屈大均",
            "内容": "秭归南郭外，传是左徒家。有客寻苗裔，维舟向水涯。\n仙成为海伯，赋就散天葩。祖述多高弟，如君更丽华。"
        },
        {
            "标题": "留别陈正子",
            "作者": "屈大均",
            "内容": "塞北罢游猎，江南思采莲。高堂有书札，久废东皋田。\n别尔渔阳路，愁悬鸿雁边。临觞可无赠，只此白华篇。"
        },
        {
            "标题": "奉酬张超然处士 其二",
            "作者": "屈大均",
            "内容": "有愧林乌甚，艰难菽水才。承君同束皙，为我补南陔。\n贫使文章贱，愁将岁月催。江南思负米，欲去复迟回。"
        },
        {
            "标题": "朱人远曾经屈沱作歌屈沱者三闾大夫所居楚人谓江之别流为沱云 其二",
            "作者": "屈大均",
            "内容": "诗亡骚乃作，风雅变逾深。不是忠诚者，安知讽谏心。\n花连渔父舍，苔长女媭砧。纸上多香草，童蒙拾至今。"
        },
        {
            "标题": "江上早行 其一",
            "作者": "屈大均",
            "内容": "南风多海雾，秋气未全苏。城郭江吞吐，楼台烟有无。\n黄浮初日大，青出远峰孤。渔火犹明灭，波喧已浴凫。"
        },
        {
            "标题": "江上早行 其二",
            "作者": "屈大均",
            "内容": "雾重知多蚬，渔人竞祭沙。南风秋更起，北雨暮多斜。\n野鸭肥千亩，河豚饱万家。蟹筐新蜕好，斟酌送黄华。"
        },
        {
            "标题": "秋日自广至韶江行有作 其五",
            "作者": "屈大均",
            "内容": "多载香粳要换鱼，鱼多只恨绿尊虚。西江疍女多相识，白首扁舟似老渔。"
        },
        {
            "标题": "无闷 娱江亭雨中作",
            "作者": "屈大均",
            "内容": "城束双江，亭俯万峰，烟雨迷离望眼。恨久客无端。\n故园非远。望得秋凉飒爽，有搅梦，风将疏竹卷。竹声更苦，烟啼露咽。\n忍教魂断。"
        },
        {
            "标题": "江城梅花引",
            "作者": "屈大均",
            "内容": "黄花和我满头霜。怕重阳。又重阳。不分早梅，还与斗寒香。\n老去看花如雾里，被花恼，一枝枝，总断肠。"
        },
        {
            "标题": "辽东曲 其三",
            "作者": "屈大均",
            "内容": "武宁功烈在渝关，东锁秦城万里山。姜女祠前秋色暝，石人犹望藁砧还。"
        },
        {
            "标题": "重至白门宿余鸿客山堂作",
            "作者": "屈大均",
            "内容": "白下啼乌地，愁人自六朝。秋声将落叶，此度益萧萧。\n山鬼弄魂梦，草虫悲寂寥。那知垂老客，有道在渔樵。"
        },
        {
            "标题": "重至白门宿余鸿客山堂作",
            "作者": "屈大均",
            "内容": "五十忽已至，吾生安所归。荀卿方好学，伯玉未知非。\n雨雪双青鬓，春秋一白衣。无成空老大，何以慰庭闱。"
        },
        {
            "标题": "罗生以角弓赠行",
            "作者": "屈大均",
            "内容": "丈夫求一饭，不到孟尝前。贫贱多知己，飘零及壮年。\n亲劳角弓赠，申以紫骝篇。此去非游猎，烟尘满朔天。"
        },
        {
            "标题": "读杖人师武夷遗草因怀武夷虎啸洞诸胜",
            "作者": "屈大均",
            "内容": "我昔游五岳，身骑二茅龙。惊风忽然起东海，日月吹落金银宫。\n愁将白发三千丈，归去朱明四百峰。朱明洞里多仙客，饵我云母颜光泽。\n时偕玉女侍轩辕，不共安期干项籍。闻钟又复證无生，足踏空王顶上行。\n冲霄一剑如秋水，彻夜双箫响太清。饮光尊者频招手，飘然遂至凤凰城。\n尊者玉毫何宛转，手把芙蓉微笑展。可怜楼上相见时，玲珑秋月珠帘捲。\n江南乱后草离离，回首青山隗我师。未将电足酬支遁，空对冰弦忆子期。\n当时语我武夷好，九曲清溪流浩浩。接笋峰前多紫云，飞猿岭上饶芝草。\n几度安禅在翠微，天花绕座鸟衔飞。茅户只今委苔藓，嗟予振策何时归。\n空读遗书开玉箧，太山颓笑伤何及。姑射仙人不降生，茫茫天下皆臣妾。\n苏门一啸如鸾音，散入天风不可寻。凭谁寄与武夷客，会取高山流水心。"
        },
        {
            "标题": "薄妆词 其二",
            "作者": "屈大均",
            "内容": "却月横烟十样眉，唐时尚阔有谁知。从郎索取生花笔，小按图经胜画师。"
        },
        {
            "标题": "钟山 其一",
            "作者": "屈大均",
            "内容": "高高双巘削屏风，紫翠晴飞万井中。一自轩皇成宝鼎，遂开天阙作玄宫。\n千秋龙虎归真主，六代烟花送狡童。岁岁貂珰驰传至，樱桃春荐思无穷。"
        },
        {
            "标题": "初至雁门赠陈祺公使君 其一",
            "作者": "屈大均",
            "内容": "雁门雄九塞，句注壮三云。开拓灵王业，驱除李牧勋。\n汉兵天上戍，羌笛月中闻。锁钥今公赖，威名回冠军。"
        },
        {
            "标题": "送别祺公先生 其三",
            "作者": "屈大均",
            "内容": "滹沱呜咽水，双泪共东流。蒲苇依盘石，云霞媚素秋。\n干人因老母，越礼愧诸侯。君独容狂简，图书慰远游。"
        },
        {
            "标题": "金山口恭谒天下大师墓",
            "作者": "屈大均",
            "内容": "让帝飘零海峤东，龙归犹识未央宫。风雷岂敢疑周旦，禾黍何当怨狡童。\n父老争迎灵鹫锡，山河如弃鼎湖弓。伤心陵墓无封树，秋草离离白露中。"
        },
        {
            "标题": "送别祺公先生 其五",
            "作者": "屈大均",
            "内容": "秋来离别尽，知己更情伤。感激因屠钓，飘零为稻粱。\n园葵犹待日，朔雁已违霜。明岁重开府，招寻定不忘。"
        },
        {
            "标题": "戊辰元日作 其三",
            "作者": "屈大均",
            "内容": "昔日煤山事，重华野死同。诸臣多藁葬，二女亦攒宫。\n国破非明主，人亡岂狡童。元年谁复忆，拜手五云中。"
        },
        {
            "标题": "初至雁门赠陈祺公使君 其二",
            "作者": "屈大均",
            "内容": "武安方略在，烽鼓坐来消。犄角三关壮，凭陵万里骄。\n铙歌开乐府，羽猎会嫖姚。惨淡黄云外，天盘八月鹞。"
        },
        {
            "标题": "解佩令",
            "作者": "屈大均",
            "内容": "芙蓉不好。荼蘼不好。是桃花、桃叶都好。来自秦淮，□似比，流莺娇小。\n怎消他、一枝袅袅。"
        },
        {
            "标题": "薄妆词 其一",
            "作者": "屈大均",
            "内容": "两颊初成酒晕时，桃花妆浅稍调脂。卿卿欲识春山好，五岳三峰尽在眉。"
        },
        {
            "标题": "浮家往金陵作 其二",
            "作者": "屈大均",
            "内容": "浮家已至蠡湖滨，思向匡庐住一春。瀑水远从双剑落，垂垂天外欲牵人。"
        },
        {
            "标题": "送人入罗浮 其四",
            "作者": "屈大均",
            "内容": "山衣一袭似轻霞，著去东寻萼绿华。缝用麻姑金线草，补将玉女大丹花。"
        },
        {
            "标题": "浮家往金陵作 其一",
            "作者": "屈大均",
            "内容": "半船妻子半船书，烟水苍茫恣所如。此去金陵四千里，不知何处有田庐。"
        },
        {
            "标题": "锦帐春",
            "作者": "屈大均",
            "内容": "冻雪全融，寒风半透，正长至、围炉时候。念故园春早，数枝当牖。\n梅花开否。"
        },
        {
            "标题": "赠张金吾璩子",
            "作者": "屈大均",
            "内容": "伊昔龙门战，君当矢石先。三千句践士，十四舞阳年。\n日落苍梧树，云沉涨海天。有兄频殉国，流恨鹡鸰篇。"
        },
        {
            "标题": "唐晋王祠墓 其一",
            "作者": "屈大均",
            "内容": "代北威名著，飞扬射马鞭。长安回帝驾，天祐纪臣年。\n三矢山河启，千秋俎豆悬。从来赐姓者，独有晋王贤。"
        },
        {
            "标题": "唐晋王祠墓 其二",
            "作者": "屈大均",
            "内容": "发愤收京阙，当时节度无。奸雄纷割据，父子一征诛。\n辇路迷秋草，陵门怨夜乌。三垂冈上泪，老去惜雄图。"
        },
        {
            "标题": "锦缠道　示小姬辟寒",
            "作者": "屈大均",
            "内容": "不使弹琴，为惜啊姑仙爪。但箫声、倚风轻袅。又休成子朱樱小。\n短短桃花，禁得春多少。"
        },
        {
            "标题": "锦堂春慢 贺廖君新宅",
            "作者": "屈大均",
            "内容": "地是兰湖，城当穗洞，华堂新见翚飞。羡王家春燕，复返乌衣。\n碣石宫边久客，浮丘市上初归。镇向花林偃卧，长弄瑶簪，长弄珠徽。"
        },
        {
            "标题": "唐晋王祠墓 其三",
            "作者": "屈大均",
            "内容": "何代丹青妙，雄姿动武皇。精灵犹白日，弓剑已秋霜。\n石马嘶风急，沙河绕塞长。应州金凤井，霸气共苍苍。"
        },
        {
            "标题": "锦鸡",
            "作者": "屈大均",
            "内容": "来从临贺岭，识是锦毛鸡。羽翼生犹短，金钱出未齐。\n笼中愁一啄，窠里怯双栖。欲向长林放，归飞惜已迷。"
        },
        {
            "标题": "不眠",
            "作者": "屈大均",
            "内容": "不眠因近峡，贪听鹧鸪声。一夕朱楼别，三朝白发生。\n花村深入市，石栈细通城。细小峰无数，含愁翠不明。"
        },
        {
            "标题": "垂杨 暮春客凤城假寓黄氏池亭有作",
            "作者": "屈大均",
            "内容": "芳春欲杪。渐荔枝吐蕊，木棉残了。细雨含烟，未成流水滂沱小。\n甘溪遣送清泉皎。主人雅、玉缸分到。泼茶香、寒生松间，对凤山娟妙。\n闻说鲥鱼更早。已三五蛋郎，竹竿轻袅。喜住滩头，不愁红颊樱桃少。\n花醪况是酴醾造。任酣畅，莺声四绕，流连忘却归舟，情太好。"
        },
        {
            "标题": "和人河西开府新移肃藩废邸之作",
            "作者": "屈大均",
            "内容": "河西幕府朔方开，节钺新移肃邸来。木叶声悲兜勒曲，穹闾气暗赫连台。\n诸王河间多为善，一代淮南更有才。最是云中鸡犬好，不惊鸣镝向龙堆。"
        },
        {
            "标题": "轮台子 粤秀山麓经故太仆霍公池馆作",
            "作者": "屈大均",
            "内容": "一片含烟蔓草，忍再吊、沉渊太仆。闺人共赴涟漪，不少佩环鱼腹。\n佳儿佳妇嬉嬉，媵湘累总作蛟龙族。向忠魂未远，尚抱乌号林中哭。"
        },
        {
            "标题": "见初月有怀 其一",
            "作者": "屈大均",
            "内容": "娟娟初出绛河滨，只见蛾眉不见人。欲寄清光与卿去，风吹不肯落西秦。"
        },
        {
            "标题": "见初月有怀 其二",
            "作者": "屈大均",
            "内容": "一半晴光一半阴，相看只在碧天心。盈盈最恨明河水，长为牵牛织女深。"
        },
        {
            "标题": "精卫词",
            "作者": "屈大均",
            "内容": "西山木，一日一枝衔未足。口血沾濡枝忽荣，化作扶桑向旸谷。\n扶桑枝枝有一日，一日未终一日出。人间十日不妨多，后羿弯弓休更弹。\n日光倘肯照心肝，但教烧得海水乾。海水乾时精卫死，魂作一金乌，与日相终始。"
        },
        {
            "标题": "过献孟池亭采菊作 其一",
            "作者": "屈大均",
            "内容": "爱尔池亭好，黄花食几枝。口香寒露日，心苦暮秋时。\n有地开难早，无人落易迟。故园明欲返，吾亦有东篱。"
        },
        {
            "标题": "范蠡",
            "作者": "屈大均",
            "内容": "浮海鸱夷一棹多，飘然应自老烟波。身全岂合为齐相，赀累将无愧越娥。\n子死千金当市井，师遗一策是岩阿。会稽山下馀汤沐，士女犹传采葛歌。"
        },
        {
            "标题": "过献孟池亭采菊作 其三",
            "作者": "屈大均",
            "内容": "开透疑无蕊，花头色更黄。食须寻细朵，簪莫坠寒香。\n恶湿常依日，宜寒必待霜。凄清当岁暮，不忍说孤芳。"
        },
        {
            "标题": "送王观察之官蜀中二十四首 其四",
            "作者": "屈大均",
            "内容": "荆门西溯即高唐，一路风流屈宋乡。更向秭归寻故宅，无穷骚些在斜阳。"
        },
        {
            "标题": "过献孟池亭采菊作 其二",
            "作者": "屈大均",
            "内容": "食叶从春始，花时汎酒多。味因霜气好，香奈露华何。\n蝉影初辞柳，萤光尚在荷。冬来真菊少，采采好相过。"
        },
        {
            "标题": "入蜀行 其一",
            "作者": "屈大均",
            "内容": "荆门西上即瞿塘，一路猿声莫断肠。应有巫云化神女，朝朝暮暮慰思乡。"
        },
        {
            "标题": "过献孟池亭采菊作 其四",
            "作者": "屈大均",
            "内容": "瓣瓣分虫口，黄黄味最甘。离披芳草外，冷落小亭南。\n蒂弱多萦石，茎长或过潭。野间怜苦薏，采亦满花篮。"
        },
        {
            "标题": "精卫行",
            "作者": "屈大均",
            "内容": "重瞳孤坟在何处，青鸟衔珠泪如雨。海思云愁为别离，道逢精卫邀相语。\n日日填河力已穷，凌霄未得羽毛丰。荆山之玉君休抵，待雪深冤天地中。"
        },
        {
            "标题": "秋夜恭怀先业师赠兵部尚书岩野陈先生并寄恭尹",
            "作者": "屈大均",
            "内容": "惊风吹折扶桑柯，白日惨惨沉沧波。无数哀猿啼不止，美人回首泪滂沱。\n曾将九辩吊沅澧，长夜悠悠雪千里。招魂何处告巫阳，被发空然呼上帝。\n忆昔从师粤秀峰，授书不与经师同。捭阖阴谋传鬼谷，支离绝技学屠龙。\n天下山川能聚米，壮夫词赋薄雕虫。小子生年方十五，意气飞腾思食虎。\n喷玉才蒙伯乐看，追风便向天墀舞。天墀春暖彩云开，帝乘玉辇陪京来。\n万里江清鳷鹊观，六朝花发凤凰台。夫子忧时双鬓白，频献重兴三十策。\n不从魏绛拟和戎，遂与贾生为逐客。唾壶击破愁心多，君父仇雠将奈何。\n长缨不许终军请，黄鹄谁令翁主歌。九鼎茫茫沉泗水，六龙冉冉出蓬婆。\n奔走中原殊未已，孤臣泪作黄河水。东渡徒劳舣棹心，南巡未雪胶舟耻。\n巫咸终合作波臣，智伯何曾知国士。国士纵横不可当，平生裤下多侯王。\n但教死去图麟阁，不愿生还挂鹊章。一呼市井千人战，广州城下兵如电。\n半月连营虎豹屯，六花奇阵鸳鸯变。先锋已拔骨都旗，后劲全消当户箭。\n岂意军无三日粮，马衔枯骨士金疮。频杀美人来飨士，美人花映蛾眉长。\n天心何故邻□子，国步迍邅今若此。长留正气为山河，空有神光照箕尾。\n惭予亡命奔天涯，误掷千金博浪沙。穷途不得尺寸柄，髡钳为奴卖朱家。\n朱家豪侠倾四澥，堂前宾客如云会。卜夜聊为歌舞欢，探囊尚有孙吴在。\n向秀难听长笛哀，伯牙欲把鸣琴碎。鸣琴碎兮我心苦，西山采薇将何补。\n翠华缥缈苍梧烟，玉佩飘零洞庭雨。枫叶萧萧二女祠，芦中穷士寒无衣。\n白头渔户沧浪去，麦饭壶浆欲待谁。"
        },
        {
            "标题": "汉口过罗以献镜堂作",
            "作者": "屈大均",
            "内容": "东南天尽惟烟水，江汉微茫此合流。才子多生兰芷地，书堂遥接洞庭秋。\n新篇一一凌鹦鹉，长啸时时起白鸥。日暮不堪分手处，青青大别镜中浮。"
        },
        {
            "标题": "送林木文还嘉兴 其二",
            "作者": "屈大均",
            "内容": "野田黄雀及秋肥，稻蟹衔霜亦不稀。一棹镜香亭子外，白鸥惊见故人飞。"
        },
        {
            "标题": "题小长芦图",
            "作者": "屈大均",
            "内容": "长水牵人宝带长，还馀锦带系鸳鸯。月波酒好兼黄雀，父子为渔乐镜香。"
        },
        {
            "标题": "秀州曲 其一",
            "作者": "屈大均",
            "内容": "宝带长连锦带长，两条长水总牵肠。燕梢船上轻摇橹，不采侬莲到镜香。"
        },
        {
            "标题": "瓶中桃花",
            "作者": "屈大均",
            "内容": "暖令花大朵，一一向瓶开。笑入佳人镜，香浮上客杯。\n芳春殊未半，嫩叶莫相催。及此夭夭好，溪边更折来。"
        },
        {
            "标题": "赋得摇落深知宋玉悲 其八",
            "作者": "屈大均",
            "内容": "自来南楚好才华，祖述风骚始宋家。渔父歌声同缥缈，接舆辞采共纷葩。\n湘江水冷长含雪，巫峡山多易变霞。一自悲秋成九辩，至今哀怨满星沙。"
        },
        {
            "标题": "送李南申英三同李方伯之任湖广 其一",
            "作者": "屈大均",
            "内容": "主人荆岳伯，嘉客浙才贤。接玉鸾龙步，联珠花萼篇。\n离心满香浦，别泪注湘川。高义能恩我，无穷感激年。"
        },
        {
            "标题": "九日送程生",
            "作者": "屈大均",
            "内容": "不忍登高去，自怜秋思孤。菊花陶令有，竹叶少陵无。\n又送将归客，翩翩江与湖。心随凫雁远，一片在菰蒲。"
        },
        {
            "标题": "送李南申英三同李方伯之任湖广 其二",
            "作者": "屈大均",
            "内容": "挂帆三十里，相送白蘋洲。兰芷无多草，潇湘不忍秋。\n罗浮怜合体，江汉恨分流。越鸟衔珠意，长悬黄鹤楼。"
        },
        {
            "标题": "紫萸香慢　代州九日作",
            "作者": "屈大均",
            "内容": "内三关，胡门偏险，尚馀赵氏长城。爱云中秋色，欲移帐，出龙庭。\n正值重阳佳节，有楼烦山戌，画鼓争迎。听扶南小曲、口外两筝人，教莫忆、故园乱莺。"
        },
        {
            "标题": "酒泉子　三原元夕",
            "作者": "屈大均",
            "内容": "郑国渠边，宝马乱嘶秦月，满城灯挂白杨枝。上元时。"
        },
        {
            "标题": "九张机",
            "作者": "屈大均",
            "内容": "春罗。蝶红蝶白各花窠。鲜花食尽难成茧，何如蚕子，雌雄食叶，三日即成蝶。"
        },
        {
            "标题": "佛手柑 其三",
            "作者": "屈大均",
            "内容": "摘归罗袖满，行与美人随。钩弋拳难启，兜罗手易垂。\n橘林无此种，花气有馀吹。岁岁留过腊，芬芳总不衰。"
        },
        {
            "标题": "军行曲 其九",
            "作者": "屈大均",
            "内容": "向夕旗幡四面收，天鹅吹罢上更楼。三军一夜阴传箭，萤火无光月不流。"
        },
        {
            "标题": "军行曲 其六",
            "作者": "屈大均",
            "内容": "花山何似铁山强，飘子东西总莫当。多半归降居帐下，花红头目更飞扬。"
        },
        {
            "标题": "任秋浦解河清令归养诗以赠之 其一",
            "作者": "屈大均",
            "内容": "尔亦崔秋浦，三年拂袖频。采兰为处子，种柳即先民。\n稼穑自兹务，柴桑谁与邻。归来辞更好，先示女萝人。"
        },
        {
            "标题": "军行曲 其八",
            "作者": "屈大均",
            "内容": "肃肃旌门气易秋，一声风雨起边愁。将军善制铙歌曲，一唱征夫泪不流。"
        },
        {
            "标题": "军行曲 其十",
            "作者": "屈大均",
            "内容": "挑战时时踰白沟，刀牌好手夹蛇矛。镖鎗先掷身随入，出没如风敌尽愁。"
        },
        {
            "标题": "仲秋五日客端州承太守王公招同诸公游七星岩分赋得秋字 其四",
            "作者": "屈大均",
            "内容": "天光日与水沉浮，清绝湖风不待秋。吹尽七峰珠斗影，白云不使镜中留。"
        },
        {
            "标题": "军行曲 其四",
            "作者": "屈大均",
            "内容": "五兵相救短兼长，左右藤遮两翼张。日日诸军催练习，粤人军器最精良。"
        },
        {
            "标题": "军行曲 其七",
            "作者": "屈大均",
            "内容": "多分伏路向林丘，敌骑潜来甚可忧。忽见黄旗摩不止，奇兵先出斩骅骝。"
        },
        {
            "标题": "任秋浦解河清令归养诗以赠之 其二",
            "作者": "屈大均",
            "内容": "解官归未得，卖画向清河。父老留兰蕙，儿童乞芰荷。\n白华身未老，黄菊节初过。咫尺圭峰曲，相期共啸歌。"
        },
        {
            "标题": "军行曲 其二",
            "作者": "屈大均",
            "内容": "暗传军号自嫖姚，壮士衔刀惨不骄。大炮一声灯火灭，偷营欲渡府江潮。"
        },
        {
            "标题": "军行曲 其五",
            "作者": "屈大均",
            "内容": "沙炮都须丈二长，藤牌一一辅花枪。纵横只用鸳鸯阵，马战何如步战良。"
        },
        {
            "标题": "军行曲 其一",
            "作者": "屈大均",
            "内容": "一路鸣箛合短箫，大梅花向雪中飘。天寒士马愁风雪，羽猎无心去射雕。"
        },
        {
            "标题": "军行曲 其三",
            "作者": "屈大均",
            "内容": "月出高天更泬寥，三军无语叶萧萧。一声掌号催人马，夜半潜师已作桥。"
        },
        {
            "标题": "望端州郡楼有赋",
            "作者": "屈大均",
            "内容": "郡治楼同五凤楼，当年玉辇此南游。无情太华空成冢，有恨金沙不覆舟。\n天上龙髯那可拾，日中乌羽讵多留。遗臣忍死存沟壑，泪洒风烟一片秋。"
        },
        {
            "标题": "早秋客中作",
            "作者": "屈大均",
            "内容": "秋含片雨来，落叶一声催。萧瑟悲为客，苍茫畏上台。\n梦随微月去，魂逐冷风回。不及清猿甚，无情得尽哀。"
        },
        {
            "标题": "哭从弟孚士 其二",
            "作者": "屈大均",
            "内容": "吾宗荆子姓，人重楚王孙。与弟成嘉遁，惟兄在白园。\n情将同被笃，道以采薇尊。今日人琴丧，悲酸不可言。"
        },
        {
            "标题": "哭从弟孚士 其四",
            "作者": "屈大均",
            "内容": "奔墓君无及，招魂尔不归。池塘谁入梦，花萼旧相辉。\n一女生弥月，三兄泪满衣。不知朝与暮，何以慰慈帏。"
        },
        {
            "标题": "哭从弟孚士 其一",
            "作者": "屈大均",
            "内容": "往日趋行在，忠贞有我兄。六龙随扈从，双凤独功名。\n泪洒兰仓水，心悬缅甸城。家中凭第五，水菽苦经营。"
        },
        {
            "标题": "哭从弟孚士 其三",
            "作者": "屈大均",
            "内容": "嗟汝年虽少，英姿已绝伦。士龙真俊弟，仲武始成人。\n膂力难为用，才华易致贫。紫荆凋一干，痛绝是天亲。"
        },
        {
            "标题": "哭从弟孚士 其五",
            "作者": "屈大均",
            "内容": "未有遗孤在，弥令寡妇悲。慈乌啼欲绝，孝竹槁多时。\n康乐诗频献，离骚学不迟。灵床尽一恸，泉下可能知。"
        },
        {
            "标题": "哭侍妾梁氏文姞 其九",
            "作者": "屈大均",
            "内容": "好色平生累，情深可奈何。老知偕老少，愁为莫愁多。\n肉割劳方朔，丹成失鲍娥。仙人难旷达，哀乐损天和。"
        },
        {
            "标题": "哭从兄泰士 其四",
            "作者": "屈大均",
            "内容": "五十早衰年，冰霜受命偏。一兄先宿草，三弟亦黄泉。\n雁落初寒夜，乌惊欲曙天。无情肠已断，况复冷猿边。"
        },
        {
            "标题": "哭从兄泰士 其六",
            "作者": "屈大均",
            "内容": "儿女皆黄口，妻孥未白头。欲终乌鸟养，长抱稻粱愁。\n客死依知己，魂归得首丘。老亲匍匐往，险绝一孤舟。"
        },
        {
            "标题": "哭从兄泰士 其五",
            "作者": "屈大均",
            "内容": "遗臣零落尽，后死复何人。鹤发悲无日，羊裘望有身。\n桐孤元半死，薇在未全贫。忽去同蝉蜕，无言寄老亲。"
        },
        {
            "标题": "癸酉秋怀 其七",
            "作者": "屈大均",
            "内容": "惨怛真无告，天民此益穷。水浆情未尽，霜露怆难终。\n涕泪全枯柏，形骸半死桐。痛深悲创巨，斩剡势相同。"
        },
        {
            "标题": "菜 其四",
            "作者": "屈大均",
            "内容": "户外开畦傍水云，儿童灌沃一筒分。断葱日日劳滂母，挑菜朝朝泣范君。\n葵叶滑甘双箸下，芥薹香辣四邻闻。明年春日春盘献，更有兰芝吐紫芬。"
        },
        {
            "标题": "蓑亭为飓风所摧",
            "作者": "屈大均",
            "内容": "葵叶为蓑蓑在身，风吹不去长随人。蓑为亭子风不许，捲入空冥要吹汝。\n天生葵叶作君蓑，汝不被蓑蓑自去。蓑归来兮休乱飞，吾将以尔为毛羽。\n白茸茸兮似鹭鸶，伏芦花兮无人知。以笠为亭无不可，吾生无分居茆茨。"
        },
        {
            "标题": "立秋后五日作 其二",
            "作者": "屈大均",
            "内容": "争秋殊未已，酷热似城中。水气暮方冷，林声朝尚空。\n汗沾纨扇雪，香驻縠衣风。菱藕充饥渴，佳人玉齿融。"
        },
        {
            "标题": "兰陵王　云州旅次",
            "作者": "屈大均",
            "内容": "大同破。犹记姜家作祸。藩王邸、边草上墙，紫兔黄羊啮花朵。\n葱香雪饼大。围坐。双姬泥我，琵琶弄、争唱玉郎，道是西宫内人作。"
        },
        {
            "标题": "菉猗亭次张观察韵",
            "作者": "屈大均",
            "内容": "使君才藻见声诗，公暇挥毫向曲池。吐绶文禽花暖处，晒珠琼蚌月晴时。\n冬开最喜梅枝早，夏熟多愁荔子迟。野客相通情不厌，笑倾金屈酒盈卮。"
        },
        {
            "标题": "郎官湖",
            "作者": "屈大均",
            "内容": "有幸郎官得谪仙，湖名长在汉江边。诗成鹦鹉过黄鹤，绝代才华祗自怜。"
        },
        {
            "标题": "郎官湖见月之作",
            "作者": "屈大均",
            "内容": "郎官湖上月，光射汉江寒。太白瑶台镜，青莲碧玉盘。\n自将金椀对，谁共锦袍看。捉得娥眉好，纤纤影画栏。"
        },
        {
            "标题": "浪淘沙 春草",
            "作者": "屈大均",
            "内容": "嫩绿似罗裙。寸寸销魂。春心抽尽为王孙。不分东风吹渐老，色映黄昏。"
        },
        {
            "标题": "九日",
            "作者": "屈大均",
            "内容": "九日宜长久，嘉辰得几何。贫愁高咏少，老恨远游多。\n酒以黄花好，羹因紫蟹和。荒沈吾已矣，嵇阮梦相过。"
        },
        {
            "标题": "赋得失学从儿懒",
            "作者": "屈大均",
            "内容": "家学曾何有，从儿懒读书。义今存不仕，计只好为渔。\n我已三冬少，谁还万卷馀。白头徒著述，身后孰传予。"
        },
        {
            "标题": "揽镜",
            "作者": "屈大均",
            "内容": "莫即叹飞蓬，醇醪更养蒙。秋花应似汝，老作雁来红。"
        },
        {
            "标题": "老至 其一",
            "作者": "屈大均",
            "内容": "老至贫逾甚，无营但昼眠。瓶馀陶氏粟，杖少阮家钱。\n妻子同饥渴，琴书欲弃捐。黄花不肯放，留待酒如泉。"
        },
        {
            "标题": "先君澹足公忌日作",
            "作者": "屈大均",
            "内容": "早孤无禄甚，三十七年哀。不仕空承志，非时敢见才。\n贫怜三世食，老恨五男催。岁岁当残腊，呜呜哭草莱。"
        },
        {
            "标题": "赋答楚人陈子山 其一",
            "作者": "屈大均",
            "内容": "白鹇生长二禺中，雄白雌朱与众同。芝朮那能如一老，鸡豚未肯易三公。\n文章知己欢南楚，烟雨开帆恨大通。寄语武昌城畔柳，相思长系鹤楼东。"
        },
        {
            "标题": "老至 其二",
            "作者": "屈大均",
            "内容": "发少惟冠箨，龙钟节一枝。红颜应有日，白首岂无时。\n菊暖秋难得，柑寒晚更宜。终同黄绮辈，懒作帝王师。"
        },
        {
            "标题": "老至 其三",
            "作者": "屈大均",
            "内容": "白头依膝下，人羡六旬人。谷口何如郑，商颜不是秦。\n收嫌香稻晚，采爱紫芝春。日夕弄雏鸟，婴儿戏锦茵。"
        },
        {
            "标题": "题邓氏山楼",
            "作者": "屈大均",
            "内容": "楼外罗浮紫翠浓，焚香日礼老人峰。高堂已似商颜皓，令子还同万石恭。\n花萼三珠含雨露，凤雏千仞上芙蓉。清秋相访来珂里，兼喜文章有大宗。"
        },
        {
            "标题": "寿尹丈",
            "作者": "屈大均",
            "内容": "南国长生树，无如细叶榕。横斜炎海上，绝似老人峰。\n太古一黄发，婆娑烟翠浓。林边有春酒，鸾鹤尽相从。"
        },
        {
            "标题": "前制府吴公以生日往罗浮山赋此寄寿 其二",
            "作者": "屈大均",
            "内容": "生朝竞望老人峰，天寿还应格九重。且复浮沉珠海日，何妨上下玉渊龙。\n心开瀑布三千镜，梦落芙蓉四百钟。赌墅只今须太傅，肯教岩壑得从容。"
        },
        {
            "标题": "题铁桥翁黄山画册 其三",
            "作者": "屈大均",
            "内容": "汝在罗浮紫翠重，不知身亦老人峰。仙人自古多为石，黄石生时是赤松。"
        },
        {
            "标题": "寿龙江蔡丈",
            "作者": "屈大均",
            "内容": "东樵中有老人峰，移入西樵紫翠重。春酒正同飞瀑泻，芝华长有白云封。\n楚丘神智年方壮，禹石尊荣礼益恭。膝下圭璋多令子，君王几杖待相从。"
        },
        {
            "标题": "寄祝子坚丈 其一",
            "作者": "屈大均",
            "内容": "罗浮峰四百，尽让老人峰。箕踞石楼上，苍苍烟翠重。\n其旁为玉女，以下是黄龙。仙客相期甚，君来更植松。"
        },
        {
            "标题": "尹君七十又一生日赠之 其四",
            "作者": "屈大均",
            "内容": "生香薰梦寐，清绝暮年心。竹扫长空影，松流太古音。\n老人峰在户，渔父楫穿林。与我携春酒，珊瑚洲外寻。"
        },
        {
            "标题": "佛手柑 其十九",
            "作者": "屈大均",
            "内容": "无瓤心总实，密煎不教成。玉老嫌微辣，香乾喜更清。\n骈枝多种性，指画未分明。亦是黄柑族，炎洲独著名。"
        },
        {
            "标题": "寄赠歙人汪伯子四十 其二",
            "作者": "屈大均",
            "内容": "子舍多山水，娱亲烟翠重。乞将三十六，都作老人峰。\n为长已强仕，栖閒多好容。三珠三弟在，花萼有馀恭。"
        },
        {
            "标题": "乐游原上寻终南隐者不遇",
            "作者": "屈大均",
            "内容": "终南万里带秦天，宫阙虚无苍霭边。白阁寻君还紫阁，似闻清啸出风泉。"
        },
        {
            "标题": "寿尹丈",
            "作者": "屈大均",
            "内容": "日出罗浮紫翠重，芙蓉争绕老人峰。天因四皓生芝草，汉有孤臣在赤松。\n坐处花深灵寿几，梦馀风过曜真钟。山公膝下能娱志，春酒今朝沆瀣浓。"
        },
        {
            "标题": "送尹生北上",
            "作者": "屈大均",
            "内容": "虎门潮长催舟发，君行万里辞扬越。尊老京华启事时，殷勤省觐当双阙。\n荔枝蕉子酿酥醪，霜蟹雪螺多水膏。持献堂前复鲨翅，故乡风味及同曹。\n莞香朝夕薰衣服，生结清甜兼水熟。知燠知寒及自公，闻诗闻礼乘休沐。\n春诵秋弦太学中，能将三德教童蒙。仇香定得诸儒敬，郭宪元将六艺通。\n少年立身须及早，出事公卿先有道。赀郎未足累相如，辞赋何如铜臭好。\n一尊相送郁江湄，莫向莺花惜别离。越鸟怀南无远志，蛮骢归北有雄姿。\n为语故人王祭酒，翰苑朱吴诸好友。高怀倘不嚇鹓雏，应寄新诗来陇亩。"
        },
        {
            "标题": "耒阳观诸葛武侯碑",
            "作者": "屈大均",
            "内容": "武侯擒孟获，刻石耒阳川。威震华夷日，心劳将相年。\n三分留正统，二表格皇天。终古英雄客，看碑泪泫然。"
        },
        {
            "标题": "桂林送远曲",
            "作者": "屈大均",
            "内容": "湘漓二水陇头分，一道飞流出白云。漓水不如湘水好，君行更为吊湘君。"
        },
        {
            "标题": "雷塘",
            "作者": "屈大均",
            "内容": "一片裙腰草，雷塘接竹西。春人无限恨，付与乳莺啼。"
        },
        {
            "标题": "与客题冷泉亭",
            "作者": "屈大均",
            "内容": "飞来有一峰，挂在东林松。翠壁萝花满，澄湖白练重。\n行随谷口月，卧听南楼钟。何用瑶琴奏，清音是石淙。"
        },
        {
            "标题": "立春日作 其三",
            "作者": "屈大均",
            "内容": "兼旬愁雨湿，一夕喜风和。未暖梅香少，将春鸟语多。\n遗人能老大，旧事尚悲歌。心以须眉壮，菱花奈我何。"
        },
        {
            "标题": "立春日作 其二",
            "作者": "屈大均",
            "内容": "生菜高堂献，春盘稚子分。花寒愁早发，莺好喜先闻。\n煖以围炉得，香宜水熟薰。贫家多緤布，风雪莫纷纷。"
        },
        {
            "标题": "立春日作",
            "作者": "屈大均",
            "内容": "岭外寒偏剧，穷阴起穗城。风将南雪散，雪以北风成。\n汉腊先人重，蛮方本业轻。明年还陇亩，且喜立春晴。"
        },
        {
            "标题": "汪仲子持令兄栗亭及诸君书自歙至广州相问于其归也为诗二章送之兼寄诸君 其二",
            "作者": "屈大均",
            "内容": "相思黄岳甚，况复故人多。汝向丰溪曲，为予传啸歌。\n白云无事否，春色奈愁何。心似诸峰月，依依在女萝。"
        },
        {
            "标题": "呈周栎园 其二",
            "作者": "屈大均",
            "内容": "泰华双毛女，秦时一丈夫。相逢白云际，共结合欢襦。\n予亦同妻子，鸳鸯玉井俱。高堂隔梅峤，归去为亲娱。"
        },
        {
            "标题": "呈周栎园 其三",
            "作者": "屈大均",
            "内容": "皎皎白华姿，公为处子师。补亡同束皙，教我在笙诗。\n将母愁无计，干人已后时。乌啼空自苦，日夕白门枝。"
        },
        {
            "标题": "莲花峰篇赠黄山闵宾连",
            "作者": "屈大均",
            "内容": "我昔入秦关，手攀太华峰。千峰为莲瓣，三峰为莲蓬。\n三峰祗一石，一石三芙蓉。纷纷莲花须，化作千万松。\n白帝与明星，宫在千叶中。高高五千仞，仙掌擎当空。\n自谓天下奇，群岳不能从。何意一黄山，莲花亦次宗。\n一茎上矗天，千瓣开濛濛。从茎上至蕊，吹堕愁天风。\n盘回穿岩窦，忽见轩辕宫。峰凡三十六，此峰太华同。\n夫君几登陟，身染莲衣红。自作黄山经，神与山精通。\n文章亦巨灵，开辟将何穷。"
        },
        {
            "标题": "送歙人罗子浮山还潨溪兼寄令母舅汪子栗亭 其一",
            "作者": "屈大均",
            "内容": "潨溪知不远，十里即潜溪。一水连甥舅，参差烟树西。\n宅因黄岳好，才与外家齐。此日白云际，郗公何处栖。"
        },
        {
            "标题": "送歙人罗子浮山还潨溪兼寄令母舅汪子栗亭 其三",
            "作者": "屈大均",
            "内容": "为我持书札，殷勤致渭阳。明春木兰楫，同至越王乡。\n自首此相待，狂歌殊未央。平牛我知己，情是栗亭长。"
        },
        {
            "标题": "汪仲子持令兄栗亭及诸君书自歙至广州相问于其归也为诗二章送之兼寄诸君 其一",
            "作者": "屈大均",
            "内容": "玉琴久不抚，萧瑟向烟汀。岂不志山水，知音非栗亭。\n一人持尺素，诸子在云屏。相望亦云久，君归慰杳冥。"
        },
        {
            "标题": "送歙人罗子浮山还潨溪兼寄令母舅汪子栗亭 其二",
            "作者": "屈大均",
            "内容": "罗浮为姓字，汝亦一罗浮。白岳不归去，孤云安所求。\n能诗如舅氏，过我此炎洲。未有瑶华报，离居黯欲愁。"
        },
        {
            "标题": "呈周栎园 其一",
            "作者": "屈大均",
            "内容": "平生五岳游，今上谢公楼。楼里多山水，空濛云气流。\n故乡在南海，夫子有罗浮。置我丹青上，芙蓉四百秋。"
        },
        {
            "标题": "汪栗亭复以紫霞茶见寄",
            "作者": "屈大均",
            "内容": "为怜甘冽水，巢父不捐瓢。况有紫霞茗，来从黄岳遥。\n故人劳手制，嘉客把书招。共啜长松下，三年饥渴消。"
        },
        {
            "标题": "汪子栗亭右湘吴子绮园属山僧师古画黄山册子寄予为六十寿诗以酬之 其二",
            "作者": "屈大均",
            "内容": "复见风流二阮来，思君数把画图开。炎方山水无黄海，太古衣裳有老莱。\n绿髓祗须餐石髓，丹台不用写云台。含毫更为添三笑，白首溪桥泥饮回。"
        },
        {
            "标题": "汪子栗亭右湘吴子绮园属山僧师古画黄山册子寄予为六十寿诗以酬之 其三",
            "作者": "屈大均",
            "内容": "一松缭绕一芙蓉，松似藤萝不似松。偃盖倒生多至地，飞枝斜出亦成峰。\n云林掩映皆巢鹤，石笋参差是箨龙。多谢山僧能画得，苍髯巧作老人容。"
        },
        {
            "标题": "喜姜汝皋自越州至 其三",
            "作者": "屈大均",
            "内容": "并马萧梁寺，菩提见古春。花花天女影，叶叶法王身。\n月皎虽非物，云香亦是尘。徘徊当粤秀，更欲上嶙峋。"
        },
        {
            "标题": "从大小鸬鹚诸滩上郴州题莲子精舍",
            "作者": "屈大均",
            "内容": "山水频开阖，仙源不可寻。水帘飞四壁，花雨散双林。\n猿鸟声相乱，蛟龙气自深。扁舟今已矣，渔父最知音。"
        },
        {
            "标题": "莲子",
            "作者": "屈大均",
            "内容": "菡萏含犹浅，青青带露寒。的中元有薏，莫但作莲看。"
        },
        {
            "标题": "汪子栗亭右湘吴子绮园属山僧师古画黄山册子寄予为六十寿诗以酬之 其四",
            "作者": "屈大均",
            "内容": "只见僧繇画作龙，何曾韦偃写成松。因生石上能千岁，要向云间化一峰。\n白岳迟分天子种，黄山早定老人宗。兔丝千尺牵魂梦，何日身披紫翠重。"
        },
        {
            "标题": "汪子栗亭右湘吴子绮园属山僧师古画黄山册子寄予为六十寿诗以酬之 其一",
            "作者": "屈大均",
            "内容": "黄山黄海白云开，画取芙蓉六六来。三道天门三瀑布，一枝石笋一丹台。\n烟霞作寿凭仙笔，岳渎难生是逸才。知尔竹林相待久，会将舟向阮溪回。"
        },
        {
            "标题": "临淮道中",
            "作者": "屈大均",
            "内容": "南望家临海，西征路向关。为奴居广柳，寄母有刀环。\n积气浮淮浦，穷阴覆楚山。岁寒难自保，风雪损朱颜。"
        },
        {
            "标题": "赠东洞庭席翁",
            "作者": "屈大均",
            "内容": "四皓旧楼林屋洞，今君清啸莫釐峰。楼前七十二峰月，不及仙人冰雪容。"
        },
        {
            "标题": "为番禺孔使君母陈太夫人寿 其二",
            "作者": "屈大均",
            "内容": "县令多为相，如今亦汉时。神明元母教，孝友更人师。\n介福康侯受，徽音太姒贻。番禺荣养日，官舍擘离支。"
        },
        {
            "标题": "洞庭录别 其三",
            "作者": "屈大均",
            "内容": "枫泾水接泖湖长，白荡鲈鱼入馔香。为忆故人林屋洞，移舟西去及春阳。"
        },
        {
            "标题": "为番禺孔使君母陈太夫人寿 其一",
            "作者": "屈大均",
            "内容": "孔门司马配，有子政声传。自视神君美，弥知寿母贤。\n承恩凫峄地，就养祝融天。鲍女多珠黍，为餐定得仙。"
        },
        {
            "标题": "临江仙 折梅赠内子",
            "作者": "屈大均",
            "内容": "梅妻本是梅家女，白头香雪相偎。同心绿萼总重台。\n凤餐珠蕊结仙胎。"
        },
        {
            "标题": "蔺相如",
            "作者": "屈大均",
            "内容": "鼓瑟邯郸最有名，秦王亦为奏秦声。九宾未礼阴怀璧，五步何劳盛设兵。\n御史直书真勇气，将军多让岂私情。雌雄不滞谁能似，心折风流是长卿。"
        },
        {
            "标题": "霜橘",
            "作者": "屈大均",
            "内容": "受命生蛮越，为师得楚臣。甘垂嘉实美，郁作厥苞珍。\n喷雾香濡手，含霜冷浸唇。皮令幽菽辣，瓤使缥醪醇。\n臭味炎凉一，文章杂糅新。江南逾酷烈，淮北即酸辛。\n雕饰当残腊，青黄踰早春。华仍分瓣瓣，脔更叠鳞鳞。\n核易沾红袖，渣防湿锦茵。肺寒犹复嗜，牙裂不曾颦。\n老圃年尝学，荒畦日几巡。幸生丹荔国，终守白华身。\n果税非千户，场师是一人。种先山蚁买，林与荔奴邻。\n四会柑兼植，增城柚亦真。橘官知已贵，花利未全贫。\n广设仙灵井，长滋道路津。金珰朝共摘，玉案暮同陈。\n连理怀多有，曾枝刺莫嗔。张盘休夺子，陆绩任遗亲。\n一颗嗟鞭甚，三枚笑堕频。方圆倾逐器，絺绤覆随巾。\n再熟还潘令，双投岂蒋神。餐馀须厌饼，方法拟瓯闽。"
        },
        {
            "标题": "答凌天杓 其二",
            "作者": "屈大均",
            "内容": "君产秦淮曲，才华掩六朝。拂衣去宫阙，长啸上金焦。\n地入卢龙冷，天生塞马骄。丹青知绝诣，凭尔画嫖姚。"
        },
        {
            "标题": "题灵山寺 其一",
            "作者": "屈大均",
            "内容": "峡从山寺入，江向水亭开。石气含云湿，松声捲瀑来。\n新泉微出草，细雪暗藏苔。咫尺灵羊路，停舟为折梅。"
        },
        {
            "标题": "答凌天杓 其一",
            "作者": "屈大均",
            "内容": "昔作探丸客，今为鼓枻人。全家向南海，匹马别西秦。\n日出天鸡晓，冰开塞草春。承君问游侠，一剑正逡巡。"
        },
        {
            "标题": "岭梅",
            "作者": "屈大均",
            "内容": "岭梅冬已发，香总在南枝。霜共黄花湿，风兼绛叶吹。\n虽寒无雪覆，即早有莺窥。隔岁春光满，江南殊未知。"
        },
        {
            "标题": "送戴使君 其四",
            "作者": "屈大均",
            "内容": "旌节翩翩度岭云，红梅不及尔清芬。惭予亦与罗敷似，不识东方一使君。"
        },
        {
            "标题": "答凌天杓 其三",
            "作者": "屈大均",
            "内容": "南武山川险，君来百战馀。文章惊幕府，谈笑上戎车。\n才子偏能射，将军亦著书。楼船清暇日，观海出扶胥。"
        },
        {
            "标题": "题灵山寺 其二",
            "作者": "屈大均",
            "内容": "松枝人不折，一一鹤巢成。山翠一天湿，江声两岸平。\n无多芳草路，不畏鹧鸪声。心逐霜钟去，迢迢雁翅城。"
        },
        {
            "标题": "宿陈生凌寒轩作",
            "作者": "屈大均",
            "内容": "今夕茆堂宿，不知秋雨寒。故人同枕簟，清梦满栏杆。\n叶落惊山鸟，林香识夜兰。爱君诗句好，吟到晓钟残。"
        },
        {
            "标题": "留别钱舍人",
            "作者": "屈大均",
            "内容": "万里庭闱在，言归涨海隅。谁能弃乡井，自此作屠沽。\n京雒辞知己，关山命仆夫。从客君退食，书札问慈乌。"
        },
        {
            "标题": "刘仙岩",
            "作者": "屈大均",
            "内容": "高高城外风门岭，仙女岩扉时倒影。水盂朝吐白云香，石镜暮含明月冷。\n黑米成珠旧日粮，玉浆如乳谁家井。闻道瑶姬绝世姿，芙蕖早把铅华屏。\n绿眉卢女画当心，鬒发丽英披至颈。云母丹成即上仙，紫鸾衔得书来请。\n罗浮自古女仙多，知与鲍姑为首领。"
        },
        {
            "标题": "马留辞 其一",
            "作者": "屈大均",
            "内容": "山留铜柱水铜船，新息威灵在瘴天。终古马留称汉裔，衣冠长守象林边。"
        },
        {
            "标题": "将归东粤省母留别王二丈亹祁四丈骏佳",
            "作者": "屈大均",
            "内容": "磨剑未屠龙，弯弓未射虎。郁抑英雄姿，念我有慈母。\n白云东去复西飞，万里罗浮今又归。白云散尽露秋月，炤见高堂鬓如雪。\n鬓如雪兮我心忧，孤鸾朝饥鸣啾啾。惟尔仙人居射的，可有玄梨应我求。\n钱塘之水入海流，蒲帆明朝去悠悠。回首山阴最相忆，骨青髓绿园绮俦。\n只将一片盘龙镜，长挂君家十二楼。"
        },
        {
            "标题": "仲夏燕集黄氏柳桥精舍同用弧字",
            "作者": "屈大均",
            "内容": "鸣蝉一一在高梧，含吐凉飕响不孤。烟水人同凫藻得，风流地似柳桥无。\n酒因伏日调冰液，花为炎天隐玉壶。瓜李且为河朔会，秋深行欲挽天弧。"
        },
        {
            "标题": "柳含烟 柳",
            "作者": "屈大均",
            "内容": "青青眼，忍看人。人别人离不管，更将烟雨湿残春。\n与罗巾。"
        },
        {
            "标题": "甘州令",
            "作者": "屈大均",
            "内容": "柳条边，榆叶塞，惊沙自卷。雕羽屋、苦风吹散。乍寒天，已凄惨，夕阳偏晚。\n白羊王，紫驼女，为客作、汉军儿饭。"
        },
        {
            "标题": "六月十五夕就树轩玩月",
            "作者": "屈大均",
            "内容": "未秋先已作秋光，解为炎天散早凉。花外尚馀银汉浅，镜中那有碧空长。\n虚无玉笛风何处，滴沥罗衣露未央。清绝郡斋林壑似，庾公留客有胡床。"
        },
        {
            "标题": "六月十八日作 其二",
            "作者": "屈大均",
            "内容": "平生无一善，天意自如斯。老亦因哀乐，贫多损孝慈。\n鸱鸮频取子，风雨未安枝。辛苦惟生计，无成值此时。"
        },
        {
            "标题": "六月十八日作 其一",
            "作者": "屈大均",
            "内容": "儿亡今一月，魂梦未曾离。泪落人争问，神伤自不知。\n才因妻子减，情以死生移。萧飒秋将至，兰摧剩一枝。"
        },
        {
            "标题": "上泷谣四章",
            "作者": "屈大均",
            "内容": "宁上三峡，莫上六泷。上泷犹可，下泷杀我。"
        },
        {
            "标题": "立秋后一日崔氏楼雨望",
            "作者": "屈大均",
            "内容": "秋来一日即霜天，细雨生寒尽作烟。海气不分平野外，山光如在夕阳前。\n穿帘乍入萧萧叶，绕树长嘶咽咽蝉。楼好欲当明月立，催人何处暮钟传。"
        },
        {
            "标题": "阳江道上逢卢子归自琼州赋赠 其十",
            "作者": "屈大均",
            "内容": "鹦鹉娇能语，猕猴小似拳。携归横秀阁，得自会同川。\n子女分葵笠，君王望玉鞭。公车应早上，莫即恋林泉。"
        },
        {
            "标题": "庆春宫　过楼桑村和宋长白",
            "作者": "屈大均",
            "内容": "叶作重楼，枝为花葆，一桑宝兆飞龙。宋社重兴、高光再食，三分已有成功。\n能存正统。益州小、丰沛可同。君臣齐力，千里偏安，与贼争雄。"
        },
        {
            "标题": "送沙子雨往安南",
            "作者": "屈大均",
            "内容": "闽粤奇人沙起云，茫茫浮海凌秋雯。扬帆直入大鳅腹，晞发欲就扶桑暾。\n琉球日本一再至，萨摩长揖诸郎君。倭奴宝刀日在手，暹罗火春时濡唇。\n片脑炎油结欢好，红毛白丹通殷勤。长沙石塘逐潮势，诸番往来犹苦贫。\n身与人鱼互出没，昆崙舶小波长吞。掣鳌欲学古公子，射蛟不数飞将军。\n东西二洋若平地，蓬瀛诸岛诚微尘。舍舟忽然辞海若，日南首路摩金邻。\n前年已抵交阯界，鬼门关阻愁逡巡。有兄久为安南客，白头未归含酸辛。\n脊令急难冒凶险，禦侮欲批修蛇鳞。古森先谒四峒主，山深箐密防狉獉。\n摩挲铜柱古斑驳，伏波血汗馀苔文。马流丁口尽汉种，黄褟一一神华民。\n麋泠双女化燐火，西屠诸王无馀魂。蛮逻至今畏新息，岁时腠腊陈椒芬。\n匍匐不敢庙门入，国王徒跣先其臣。白马衔中亦有庙，象来蹴踏身俄焚。\n文渊威灵亘绝徼，中华长城凭一身。交人亦尚汉冠带，虽然被发知人伦。\n裒衣广袖耻左衽，旃裘不肯同吐浑。君行喜得暂束发，网罗马尾重包巾。\n光光髻子叠纱帽，纵横玉簪含花薰。大樾国中奋才藻，侏离酬和宁无人。\n美娘香蜡日膏沐，素趺乱踏桃花梱。媚人更多鬼子女，鬒发苦拭杯盘银。\n君行见兄即返马，此邦淫蛊多妖氛。男女同川兼鼻饮，伤无礼义教持循。\n谁当恢复此疆土，三百年来哀沉沦。三杨王通罪莫逭，王者无外宁不闻。\n金标岂是南极界，象林忍使茅长分。夷椎踉跄畏铁骑，巨象丘山偏崩奔。\n交鎗宁如我长技，丛雷大炮摧千群。君行更为熟形势，为图山川穷嶙峋。\n唐蒙奇道在掌股，邓艾裹毡当有神。竻竹之城难负固，铜柱易折如枯薪。\n先臣文简与文敏，两公硕画行须遵。招降兼用邳离策，还同永乐重平陈。\n倔强自娱亦已久，逋诛宁识天朝恩。与黎皆在我心腹，虽有血气殊尊亲。\n虎豹累朝驱未得，魑魅随在皆甘人。君今盛夏触炎暑，钦州取道沿江濆。\n帆扫牙山行十日，笑冲烟瘴香氤氲。丈夫万里若几席，倏忽即可穷九垠。\n鸿蒙爵跃恣所往，列子御风随天轮。浮游直出天地外，猖狂岂暇忧迷津。\n况乃居之亦何陋，夷中尽可图功勋。猿狙既好周公服，未应犷悍长难驯。\n祖宗郡县旧赤子，弃若弁髦伤吾仁。彼中已尝被声教，夫子犹能尊大绅。\n居行且与说词赋，挥洒翰墨争清新。镇蛮铜鼓尽作铭，大书一一传九真。"
        },
        {
            "标题": "魏少府自惠阳移摄端州赠之",
            "作者": "屈大均",
            "内容": "丰湖绝似镜湖开，秀色全当郡阁来。露冕未曾经象岭，冰壶又复向崧台。\n股肱南越难高卧，膏润炎天易见才。廉似孟尝谁不羡，瑞溪今亦有珠胎。"
        },
        {
            "标题": "阳江道上逢卢子归自琼州赋赠 其九",
            "作者": "屈大均",
            "内容": "方物生黎献，黄麖黑狗熊。大旗书向化，小队拜当中。\n宪府宣威德，炎洲息战攻。丹青凭尔笔，绘出岛夷风。"
        },
        {
            "标题": "阳江道上逢卢子归自琼州赋赠 其八",
            "作者": "屈大均",
            "内容": "人人携酿具，处处熟离支。一夕香成酒，三危露满卮。\n和风尝衣袷，暑气不侵肌。花是槟门好，清芬百里吹。"
        },
        {
            "标题": "鲁仲连 其二",
            "作者": "屈大均",
            "内容": "名驹千里不能干，徐劫难将弟子看。不使田巴谈稷下，非关无忌救邯郸。\n山东一一知高节，海上翩翩有钓竿。俶傥只今思画策，布衣未信立功难。"
        },
        {
            "标题": "鲁仲连 其一",
            "作者": "屈大均",
            "内容": "先生玉貌岂求人，一笑全周四十春。飞兔只应向东海，贪狼那肯帝西秦。\n三公不易惟贫贱，百世堪师是隐沦。此日鲍焦方抱木，非时难保白云身。"
        },
        {
            "标题": "送客往卢沟作",
            "作者": "屈大均",
            "内容": "桑乾亦是小黄河，桥下卢沟战血多。水草近京稀白雁，风沙随地有明驼。\n西山雪作春流大，北阙烟含野色和。知有鲤鱼遗我否，无穷饮马柰君何。"
        },
        {
            "标题": "奉怀汤岩夫王鹿田两处士 其二",
            "作者": "屈大均",
            "内容": "二老书多少，名山定自留。史应归草野，经只志春秋。\n白草中华恨，黄花一代愁。狂奴吾亦尔，梦寐每相求。"
        },
        {
            "标题": "送赵芳佩 其一",
            "作者": "屈大均",
            "内容": "罗浮梅树好，争得似西溪。归去紫骝马，朝朝花下嘶。\n昔予在河渚，与客踏春泥。君试求芳迹，柔桑十里堤。"
        },
        {
            "标题": "娄上别王鹿田",
            "作者": "屈大均",
            "内容": "白鹤孤飞向九皋，无家不觉此身劳。梁鸾岂必妻能敬，梅福何须婿亦高。\n诸将只今多绣"
        },
        {
            "标题": "梅花村作",
            "作者": "屈大均",
            "内容": "路从卖酒田，乃至梅花村。罗浮梅大宗，太古多遗根。\n纷纷诸岩谷，红白皆子孙。蔽亏玉女峰，含吐扶桑暾。\n依依绿毛鸟，朝夕相寒暄。白名曰么凤，啾嘈似有言。\n团团以相抱，首尾无一存。倒挂以自娱，雌雄情何敦。\n氤氲两翅间，一一梅花魂。"
        },
        {
            "标题": "奉怀汤岩夫王鹿田两处士 其一",
            "作者": "屈大均",
            "内容": "吾友江南在，岩夫与鹿田。遗民将尽日，大老未归年。\n叶让朱颜好，花争素发妍。故人念渔钓，终拂富春烟。"
        },
        {
            "标题": "汪扶晨得予所寄诗外赋诗志喜予感其知己之深亦赋二章答之 其一",
            "作者": "屈大均",
            "内容": "昔闻浣花老，最爱李青莲。今子才无敌，依然让谪仙。\n笔惊风雨落，杯讶瀑泉悬。狂客四明在，还教与酒钱。"
        },
        {
            "标题": "汪扶晨得予所寄诗外赋诗志喜予感其知己之深亦赋二章答之 其二",
            "作者": "屈大均",
            "内容": "年年惠书札，吾子最情深。不有千金剑，安知一片心。\n关山难独往，魂梦易相寻。数把离忧写，泠泠一玉琴。"
        },
        {
            "标题": "露华 白牡丹",
            "作者": "屈大均",
            "内容": "素妆淡淡。喜绝代琼姿，皎皎难染。路入庾关，能见梅花无忝。\n一枝不必姚黄，已夺越娘光艳。炎天热、琼台夜深，牖户休掩。"
        },
        {
            "标题": "奉和澹翁六叔父开春病起之作 其五",
            "作者": "屈大均",
            "内容": "五岳归来一草庐，依依桑梓未离居。弟兄遗恨无三谢，父子追欢有二疏。\n石路乾时人引杖，花窗静处鸟窥书。从来养寿惟芝草，绮皓何人便不如。"
        },
        {
            "标题": "波罗江上作",
            "作者": "屈大均",
            "内容": "南海阳明谷，扶胥浩淼流。龙衔红日上，蜃作白云浮。\n十里莺花满，三春士女游。祝融兼水帝，祠庙在章丘。"
        },
        {
            "标题": "罗翁八十有五善琴诗以赠之 其一",
            "作者": "屈大均",
            "内容": "横琴复何事，老向七弦中。发是先朝白，颜非故国红。\n蠲愁花有力，养寿酒无功。为我弹神化，泠泠松下风。"
        },
        {
            "标题": "一落索 落花二首 其一",
            "作者": "屈大均",
            "内容": "消受春光无几。流莺催尔。无端开落太匆匆，枉去争红紫。"
        },
        {
            "标题": "题张璩子罗浮山下书舍",
            "作者": "屈大均",
            "内容": "何来蝴蝶车轮大，知是罗浮小凤凰。更有仙禽皆五色，仙人为尔爱文章。"
        },
        {
            "标题": "前制府吴公以生日往罗浮山赋此寄寿 其一",
            "作者": "屈大均",
            "内容": "浮丘已作谢公墩，复把罗浮当漆园。蝴蝶未过仙客洞，梅花先向美人村。\n八年节钺宣猷苦，一日壶觞养拙尊。好著稚川篇内外，曜真天里得真源。"
        },
        {
            "标题": "罗翁八十有五善琴诗以赠之 其二",
            "作者": "屈大均",
            "内容": "老知琴德好，新斲峄阳桐。太古追元响，先王咏素风。\n无忧谁皓发，有道自方瞳。汝亦成连子，移情山水中。"
        },
        {
            "标题": "途中遇雨作",
            "作者": "屈大均",
            "内容": "行子冒风雨，连朝饥且寒。一身徒自苦，十口不曾安。\n路断愁多水，林香喜有兰。野花休见笑，吾道本艰难。"
        },
        {
            "标题": "太华作 其一",
            "作者": "屈大均",
            "内容": "仙掌三峰立，天门半壁扃。莲花围白帝，玉井出明星。\n横度苍龙磴，高歌落雁亭。河山襟带尽，两戒据天经。"
        },
        {
            "标题": "忆与田李二君秋日宴集雁门有作",
            "作者": "屈大均",
            "内容": "榆中欲往且回鞭，令节飞觞向朔天。黄菊未开重九后，清霜已落季秋前。\n纷纷翠袖筝琵咽，一一金盘雉兔鲜。两载边关多乐事，雄文独未勒燕然。"
        },
        {
            "标题": "自赣上南安川路甚曲未至南康县已有三十六湾舟人称为湘江湾云 其三",
            "作者": "屈大均",
            "内容": "曲似湘江色不如，湘江空翠映芙蕖。衡山九面皆临镜，清绝尤宜烟雨馀。"
        },
        {
            "标题": "阅汪文冶始信峰草堂纪略率题六绝 其一",
            "作者": "屈大均",
            "内容": "占得黄山始信峰，弟兄身亦一奇松。一松复似寒江子，峰顶盘旋作扰龙。"
        },
        {
            "标题": "阅汪文冶始信峰草堂纪略率题六绝 其三",
            "作者": "屈大均",
            "内容": "万壑朝宗是白云，微茫不复海天分。诸峰来去如帆席，风外涛声寂不闻。"
        },
        {
            "标题": "大都宫词 其四",
            "作者": "屈大均",
            "内容": "佳丽徵南国，中官锦字宣。紫宫双凤入，秘殿百花然。\n卓女方新寡，冯妃是小怜。更闻乔补阙，愁断绿珠篇。"
        },
        {
            "标题": "友人言石",
            "作者": "屈大均",
            "内容": "一帘飞作一湖来，湖阔珠玑撒不开。玉女九天纷咳唾，随风又化瀑花回。"
        },
        {
            "标题": "自赣上南安川路甚曲未至南康县已有三十六湾舟人称为湘江湾云 其二",
            "作者": "屈大均",
            "内容": "山转不知滩路尽，篙声响处四山闻。石随飞水层层落，中有人烟出白云。"
        },
        {
            "标题": "友人言石",
            "作者": "屈大均",
            "内容": "每恨珠帘捲太高，天风忽作快并刀。剪将半幅为秋雨，散入双湖起雪涛。"
        },
        {
            "标题": "阅汪文冶始信峰草堂纪略率题六绝 其二",
            "作者": "屈大均",
            "内容": "前海何如后海奇，兹峰观海更相宜。白云初起诸峰暝，万里惊涛在霁时。"
        },
        {
            "标题": "自赣上南安川路甚曲未至南康县已有三十六湾舟人称为湘江湾云 其四",
            "作者": "屈大均",
            "内容": "千山秋草似云黄，石壁横开谷口光。白昼虫声多叹息，应怜游子客蛮方。"
        },
        {
            "标题": "阅汪文冶始信峰草堂纪略率题六绝 其六",
            "作者": "屈大均",
            "内容": "黄帝衣裳作海云，浮丘几席落花纷。遗书续取先司马，便与山灵建大勋。"
        },
        {
            "标题": "梁烈妇 其一",
            "作者": "屈大均",
            "内容": "流黄织罢泪双流，笳鼓南来咽暮秋。梁氏自来多意气，为君还堕绿珠楼。"
        },
        {
            "标题": "咏古 其四",
            "作者": "屈大均",
            "内容": "管蔡殷遗臣，忘亲以徇国。武庚志中兴，忠孝皆可则。\n天命已去殷，报雠终勿恤。如何微与箕，弗往为羽翼。\n凄酸麦秀歌，迷民泪沾臆。故都遂丘墟，徬徨亦何极。"
        },
        {
            "标题": "阅汪文冶始信峰草堂纪略率题六绝 其五",
            "作者": "屈大均",
            "内容": "穿地峰峰似箨龙，松身缭绕玉芙蓉。飞梯不向崖端造，咫尺应愁紫翠封。"
        },
        {
            "标题": "阅汪文冶始信峰草堂纪略率题六绝 其四",
            "作者": "屈大均",
            "内容": "终岁花开不辨名，朝霞多是寒花成。千岩万壑花分色，云海浮沉尽落英。"
        },
        {
            "标题": "屈美人辞 其一",
            "作者": "屈大均",
            "内容": "新选珠娘作美人，潇湘香草满宫春。离骚数为君王诵，讽谏心劳似楚臣。"
        },
        {
            "标题": "岁暮送李天生出雁门",
            "作者": "屈大均",
            "内容": "雄关高柳北，鸿雁出其中。天井开句注，长城接大同。\n青苔馀战骨，白草失离宫。岁暮多风雪，愁君一转蓬。"
        },
        {
            "标题": "满宫花",
            "作者": "屈大均",
            "内容": "最相思，楼上镜。长带一枝花影。娇莺定解梦湘东，不向画帘惊醒。"
        },
        {
            "标题": "醉花阴 以竹节大斗为元兄寿",
            "作者": "屈大均",
            "内容": "一节琅玕开大斗。斟汝满春酒。金老饱风霜，磨用阴山，玉爪清光透。"
        },
        {
            "标题": "姬人墨西氏生日赋以赠之 其二",
            "作者": "屈大均",
            "内容": "共命鸳鸯宿锦沙，骈头菡萏吐朝霞。乐天无奈小蛮柳，摩诘偏多天女花。\n喜有明珠双出掌，愁教碧玉一持家。芙蓉生近重阳节，勿使清霜妒丽华。"
        },
        {
            "标题": "赠墨西 其一",
            "作者": "屈大均",
            "内容": "香溪一片即端溪，采得姬人字墨西。水玉朝朝磨削笋，松烟日日染柔荑。\n教成小楷书难已，催作新词唱未齐。善品水岩诸甲乙，青花白叶满中闺。"
        },
        {
            "标题": "姬人墨西氏生日赋以赠之 其一",
            "作者": "屈大均",
            "内容": "有美文房字墨卿，先予一日下瑶京。将书令拂花绡滑，欲画教研水玉轻。\n贪暖早梅频结子，宜寒迟菊未舒英。明须五日方重九，萸酒延年且预倾。"
        },
        {
            "标题": "伶俐江口遇风作",
            "作者": "屈大均",
            "内容": "北风吹舟冲石壁，我篙竞下如拒敌。夹岸溟濛沙乱飞，中流汹涌石相击。\n舟破定知触鬼神，樯折有声如霹雳。风狂岂可满帆张，长年不戒使我伤。\n忠信宁忧白头浪，笑谈曾渡莲花洋。不须弯弓射潮水，且复横槊赋诗章。"
        },
        {
            "标题": "姬人墨西氏生日赋以赠之 其四",
            "作者": "屈大均",
            "内容": "晚岁频过养国时，毵毵白发愧蛾眉。三千不说吴光剑，九十惟歌卫武诗。\n翠筱沾濡愁粉腻，苍松缭绕苦萝丝。儿童教育频相托，莫为清贫损孝慈。"
        },
        {
            "标题": "赠墨西 其七",
            "作者": "屈大均",
            "内容": "布水村连墨砚沙，真岩得自女儿家。蟾蜍滴满三春露，翡翠床开六代花。\n弄粉沾书成垢腻，分朱点易出精华。还将剑器增飞动，草圣从今益自誇。"
        },
        {
            "标题": "赠墨西 其六",
            "作者": "屈大均",
            "内容": "居近羚羊峡口东，蛮娘琢砚是乡风。家家紫石为生计，一一青花出女红。\n汝亦水岩真暖玉，多愁墨沈污寒空。轻磨莫令沾濡甚，误点屏间惑乃公。"
        },
        {
            "标题": "戏示墨西 其三",
            "作者": "屈大均",
            "内容": "卿如子墨客卿来，胶漆相依更不开。汤沐欲封君即墨，五年功在读书台。"
        },
        {
            "标题": "赠墨西 其五",
            "作者": "屈大均",
            "内容": "少小长斋绣佛前，前身应是散花天。毗邪一见全无病，居士相依祗为禅。\n每乞砚金书梵呗，时教泼墨作云烟。爪痕多在曹娥帖，红染蛮花半凤仙。"
        },
        {
            "标题": "寂寞",
            "作者": "屈大均",
            "内容": "寂寞过青岁，悲凉为暴秦。筑中新有物，镜里久无人。\n日出犹长夜，花开已暮春。皇天方降乱，一剑且逡巡。"
        },
        {
            "标题": "赠墨西 其八",
            "作者": "屈大均",
            "内容": "焦墨工为五岳眉，珊瑚架畔罢书时。灵犀一点通玄早，綵凤双飞应兆迟。\n结子夭桃三岁好，生华古木一春宜。同声艳曲殷勤唱，素女风流是我师。"
        },
        {
            "标题": "赠墨西 其四",
            "作者": "屈大均",
            "内容": "幸是真岩发墨多，纤纤莫损指纹螺。思深稍待天渊入，纸落休惊风雨过。\n暇即双垆焚熟结，閒须一盏养春和。如卿手爪今无几，才尽江郎奈若何。"
        },
        {
            "标题": "姬人墨西氏生日赋以赠之 其三",
            "作者": "屈大均",
            "内容": "与我同生隔一朝，天教玉佩早相要。妆成堕马犹垂发，步作惊鸿岂折腰。\n凤产桐花香乳少，蝉餐清露玉肌消。糟糠大妇伤先没，骨肉凭卿一手调。"
        },
        {
            "标题": "赠墨西 其三",
            "作者": "屈大均",
            "内容": "真紫羊肝产峡山，墨云蒸润火痕间。磨砻一出黄冈客，洗濯频劳白玉鬟。\n小字每教呵气写，大书常恐白头还。夫人笔阵卿须熟，格用簪花解玉颜。"
        },
        {
            "标题": "荚陵",
            "作者": "屈大均",
            "内容": "暮烟朝雨荚陵开，环佩珊珊去不回。终古哀蝉将落叶，君王泪洒集仙台。"
        },
        {
            "标题": "满庭芳 奉答张桐君惠阳幕中见怀",
            "作者": "屈大均",
            "内容": "堤接鹅城，桥横渔浦，渺茫尽是春烟。故人愁断，多为草连天。\n谁料才华莫用，空趋府。蛮语年年，怀人句，花中华外，多少泪光妍。"
        },
        {
            "标题": "过定思族翁斫鲙作 其一",
            "作者": "屈大均",
            "内容": "水出鲜鳞作鲙宜，蛮姜蜜酒沃红肌。相遇一味鱼生足，不必重为鸡黍期。"
        },
        {
            "标题": "满庭芳　满城惜别",
            "作者": "屈大均",
            "内容": "金粟堆边，冰蒲水畔，紫骝迢递迎来。月中惊见，光艳似云开。\n桑落沾唇半醉，将长笛，弄向秦台。天明去，挥鞭岸曲，愁杀渡人催。"
        },
        {
            "标题": "过定思族翁斫鲙作 其二",
            "作者": "屈大均",
            "内容": "鲙成双蝶食如流，冬至鱼生绝胜秋。明岁方塘思佃取，养鱼经向范公求。"
        },
        {
            "标题": "沙亭漫兴 其一",
            "作者": "屈大均",
            "内容": "先公留得宋时村，乔木家家影在门。一水曲从江口入，人言风景似湘沅。"
        },
        {
            "标题": "题胡君浣花图",
            "作者": "屈大均",
            "内容": "松身伛偻文人同，怪石还如一老公。手把素书人尚少，未应频作浣花翁。"
        },
        {
            "标题": "沙亭漫兴 其五",
            "作者": "屈大均",
            "内容": "风寒落叶易成悲，叶叶秋来亦有思。萧瑟最愁蝉响外，一声先与梦魂知。"
        },
        {
            "标题": "沙亭漫兴 其三",
            "作者": "屈大均",
            "内容": "丈人伛偻八旬馀，口授诸孙不用书。为爱榕阴风日好，移樽相与脍黄鱼。"
        },
        {
            "标题": "沙亭漫兴 其四",
            "作者": "屈大均",
            "内容": "蕉向心中抽叶叶，凌朝露重苦低垂。深秋子熟香甜甚，持作酥醪不用炊。"
        },
        {
            "标题": "惠州王太守入罗浮寻梅花村不得用子瞻松风亭下梅花诗原韵有作予为和之",
            "作者": "屈大均",
            "内容": "水帘洞口梅花村，梅花不见馀冰魂。美人已随明月没，依稀缟衣来黄昏。\n翠羽啾嘈怨幽谷，白云黯淡愁荒园。使君苦寻千万树，一冬冲雪忘寒温。\n急须更植遍岩壑，依之吐纳扶桑暾。尽教玉女插云髻，复为老人遮松门。\n千秋梅花作汤沐，四百君当闻此言。一罗一浮再开辟，花时招我倾清尊。"
        },
        {
            "标题": "梅花村作",
            "作者": "屈大均",
            "内容": "花发当村口，牛羊踏几层。仙人餐不尽，多半化为冰。"
        },
        {
            "标题": "过梁氏园亭作 其一",
            "作者": "屈大均",
            "内容": "木叶微红未觉霜，岁寒梅菊两争香。松无冰雪真甘节，雁有菰芦即故乡。\n北地诗篇今日少，东溪经学一家长。因君孝友频相遇，更乞惊鸾字几行。"
        },
        {
            "标题": "美女篇有赠",
            "作者": "屈大均",
            "内容": "佳人高义重求贤，不逐明妃去朔边。青紫人惊奇女气，光华天与宓妃妍。\n沾濡只是嫌多露，燕婉何须及盛年。尚有多情双紫燕，芳春相伴画帘前。"
        },
        {
            "标题": "猛虎词",
            "作者": "屈大均",
            "内容": "朝负角弓出，暮负角弓归。猛虎何斑斑，欲射怜其儿。\n惟虎尚有儿，惟人乃无妃。雄刀鸣床东，雌刀跃床西。\n雷雨何冥冥，兰灯惨其辉。徬徨起中夜，恩怨交心脾。\n牝鸡方司晨，令我倒裳衣。裳衣且莫倒，奋发当有时。"
        },
        {
            "标题": "荆南归兴",
            "作者": "屈大均",
            "内容": "牢落风尘一蒯缑，荆南空上仲宣楼。家贫岂是无长策，亲老那堪更远游。\n巫峡啼猿惊旅梦，洞庭飞雁引乡愁。英雄不是为人子，处处沙场作首丘。"
        },
        {
            "标题": "梦江南 其五",
            "作者": "屈大均",
            "内容": "愁脉脉，最是暮春初。有梦花中为蛱蝶，无情月里作蟾蜍。\n不寄数行书。"
        },
        {
            "标题": "梦江南·悲落叶",
            "作者": "屈大均",
            "内容": "悲落叶，叶落落当春。岁岁叶飞还有叶，年年人去更无人。红带泪痕新。"
        },
        {
            "标题": "梦江南",
            "作者": "屈大均",
            "内容": "春望断，日夕倚妆楼。江上春潮无信久，春潮只在镜中流。\n流作一天秋。"
        },
        {
            "标题": "梦江南 六首 其一",
            "作者": "屈大均",
            "内容": "悲落叶，叶叶落当春。岁岁叶飞还有叶，年年人去更无人。\n红带泪痕新。"
        },
        {
            "标题": "梦江南 其三",
            "作者": "屈大均",
            "内容": "相别久，空与梦儿新。已恨花房双燕燕，还憎竹簟一人人。\n有泪湿红巾。"
        },
        {
            "标题": "梦江南 其四",
            "作者": "屈大均",
            "内容": "清泪好，点点似珠匀。蛱蝶情多元凤子，鸳鸯恩重是花神。\n恁得不相亲。"
        },
        {
            "标题": "频阳纪梦作 其二",
            "作者": "屈大均",
            "内容": "南楚来萍实，西秦遇蕣英。舞惊王剪里，歌掩美原城。\n薄梦为媒妁，多情愧友生。思为连理木，枝叶向冬荣。"
        },
        {
            "标题": "频阳纪梦作 其一",
            "作者": "屈大均",
            "内容": "湘累魂越散，端赖美人招。故国无三秀，佳期有二姚。\n神光离复合，幽梦暮还朝。不道襄王惑，频将玉佩要。"
        },
        {
            "标题": "频阳纪梦作 其三",
            "作者": "屈大均",
            "内容": "风吹珠海月，月照弄珠人。窈窕匏瓜匹，徘徊子夜春。\n惊鸿翩欲举，堕马艳无伦。太白金陵子，风流继后尘。"
        },
        {
            "标题": "民谣 其二",
            "作者": "屈大均",
            "内容": "珠皆泪所成，不必鲛人泣。三斛买蛮娥，馀以求大邑。"
        },
        {
            "标题": "民谣 其十",
            "作者": "屈大均",
            "内容": "长官尽奸富，为恶未渠央。各使金如粟，各使马如羊。"
        },
        {
            "标题": "王观察招食嘉鱼率赋兼以为别 其一",
            "作者": "屈大均",
            "内容": "诗人歌式燕，最重是嘉鱼。罩汕欢多有，鲿鲨叹不如。\n宁期晋康水，亦似沔南渔。出穴当冬始，分君玉馔馀。"
        },
        {
            "标题": "民谣 其八",
            "作者": "屈大均",
            "内容": "黄金自吴来，精者十三倒。上官争买时，白银不言好。"
        },
        {
            "标题": "游简寂观",
            "作者": "屈大均",
            "内容": "苍松馀几树，种自陆尊师。暮雨引龙啸，春风吹兔丝。\n丹书云窦秘，仙驭鹤笙随。一片东林月，长歌空尔思。"
        },
        {
            "标题": "明妃词",
            "作者": "屈大均",
            "内容": "心逐边风远，流悲入汉庭。虽为沙漠草，终古亦青青。"
        },
        {
            "标题": "明月逐人来 新月",
            "作者": "屈大均",
            "内容": "眉痕轻碧。纤纤初画，微开镜、素娥无力。兔儿何处，相顾无消息。\n待满雌雄方识。"
        },
        {
            "标题": "舟上连州 其四",
            "作者": "屈大均",
            "内容": "峰峰相角立，奇石满空中。山雨夏多白，江霞秋更红。\n鱼虾三峡异，妇女一罾同。数舸沿明月，歌传水帝宫。"
        },
        {
            "标题": "命子",
            "作者": "屈大均",
            "内容": "渊明初命子，安石始教儿。白发惭闺阁，青云望羽仪。\n新篁开雨叶，乳燕拂晴丝。感念先公德，皇天或我私。"
        },
        {
            "标题": "民谣 其九",
            "作者": "屈大均",
            "内容": "頫有十千拾，仰有五万取。作使诸豪奴，官大好行贾。"
        },
        {
            "标题": "明月逐人来",
            "作者": "屈大均",
            "内容": "流光如水。芙蓉初洗。玲珑影、镜中谁似。露华沾湿，多半寒相倚。\n甚处窥他新蕊。"
        },
        {
            "标题": "民谣 其五",
            "作者": "屈大均",
            "内容": "动则勒长夫，一夫金十二。长吏亦受欺，金来仅得四。"
        },
        {
            "标题": "明月逐人来 秋夕与内子昭平夫人小酌",
            "作者": "屈大均",
            "内容": "梅花开酿。芙蓉相向。秋蟾照、翠楼冰亮。夜寒多露，休把深杯让。\n早识卿卿雅量。"
        },
        {
            "标题": "过何明府城隅客居赋赠",
            "作者": "屈大均",
            "内容": "解组贫逾甚，谁怜范使君。花从渔父乞，谷向丈人分。\n半亩仙羊宅，三春野鹿群。桐乡尸祝好，莫忆旧燕云。"
        },
        {
            "标题": "民谣 其四",
            "作者": "屈大均",
            "内容": "东莞有廉泉，长官何不酌。府中诸吏胥，岂可为囊橐。"
        },
        {
            "标题": "明月棹孤舟",
            "作者": "屈大均",
            "内容": "恁似桃花容易醉，芳颜拼、一春憔悴。怕见青山，芙蓉叠叠，为似个人云髻。"
        },
        {
            "标题": "容州咏绿珠遗事 其三",
            "作者": "屈大均",
            "内容": "卫尉多音乐，新声号石家。明妃怨秋草，房老惜春华。\n素手携云阁，清心叩海霞。绿珠蒙赠曲，恩重在琵琶。"
        },
        {
            "标题": "民谣 其三",
            "作者": "屈大均",
            "内容": "初捕金五千，再捕金一万。金尽鬻妻孥，以为府君饭。"
        },
        {
            "标题": "摸鱼子 寄秀水周青士缪天自",
            "作者": "屈大均",
            "内容": "记当年、落花门径，峭帆三度来往。分襟忽尔经离乱，且喜故人无恙。\n心不忘。凉月夜、衔书数把朱鹇放。邻姬两两。恨嬉戏相逢，明驼负去，留尔在菰蒋。"
        },
        {
            "标题": "莫愁曲",
            "作者": "屈大均",
            "内容": "风吹杨柳花，花下莫愁家。谁驻青骢马，来邀孔翠车。\n新辞歌白苧，素扇映朝霞。一片秦淮月，长教照丽华。"
        },
        {
            "标题": "送周子之京口",
            "作者": "屈大均",
            "内容": "形胜南徐好，英雄往迹存。为龙思帝子，跃马笑公孙。\n浮玉当京口，松寥是海门。君行有长笛，吹向莫愁村。"
        },
        {
            "标题": "木棉花歌",
            "作者": "屈大均",
            "内容": "广州城边木棉花，花开十丈如丹霞。烛龙衔日来沧海，天女持灯出绛纱。\n树树双栖孔雀暖，枝枝交映扶桑斜。仙种珍奇世希见，受命天南绝霜霰。\n汉帝曾栽扶荔宫，越王为造珊瑚殿。月下红侵舞女衣，风前香绕留仙宴。\n回首春深怨杜鹃，荣华寂寞泪潸然。残英化作天山雪，飘落胡人玉笛边。"
        },
        {
            "标题": "掩扉",
            "作者": "屈大均",
            "内容": "半掩山扉及昼长，登高不赴小重阳。三真六草教儿女，写尽秋林叶叶霜。"
        },
        {
            "标题": "南海神祠古木棉花歌",
            "作者": "屈大均",
            "内容": "十丈珊瑚是木棉，花开红比朝霞鲜。天南树树皆烽火，不及攀枝花可怜。\n南海祠前十馀树，祝融旌节花中驻。烛龙衔出似金盘，火凤巢来成绛羽。\n收香一一立花须，吐绶纷纷饮花乳。参天古干争盘拿，花时无叶何纷葩。\n白缀枝枝蝴蝶茧，红烧朵朵芙蓉砂。受命炎州丽无匹，太阳烈气成嘉实。\n扶桑久已摧为薪，独有此花擎日出。高高交映波罗东，雨露曾分扶荔宫。\n扶持赤帝南溟上，吐纳丹心大火中。二月花开三月叶，半天飞落人争接。\n东风乱剪猩红绒，儿女拾来柔可摺。正及春祠百谷王，神灵不使马蹄蹀。\n还怜飞絮白如霜，织为緤布作衣裳。银钗叩罢双铜鼓，岁岁看花水殿旁。"
        },
        {
            "标题": "木兰花慢 竹业符",
            "作者": "屈大均",
            "内容": "向笼葱摘取，问虫篆、是谁书。似蠹绣丹经，鱼餐绿子，巧出仙馀。\n麻姑。戏将凤爪，印龙纹、一晕一河图。更缀阴阳小押，辟邪留在冲虚。"
        },
        {
            "标题": "木棉 其一",
            "作者": "屈大均",
            "内容": "春暖春寒二月天，祝融祠畔冶游偏。木棉花老频飘絮，如雪纷纷坠锦鞯。"
        },
        {
            "标题": "木棉 其三",
            "作者": "屈大均",
            "内容": "朵大堪持作酒杯，纷纷小凤药中胎。猩红染尽春毛羽，又向山丹树里来。"
        },
        {
            "标题": "木棉 其二",
            "作者": "屈大均",
            "内容": "朵朵开残口有绵，雪花飞满女郎前。织成白緤温柔甚，持与兰房作褥眠。"
        },
        {
            "标题": "墓门 其二",
            "作者": "屈大均",
            "内容": "毛女何年罢鼓琴，魂归莫向华山阴。姗姗来影如烟雾，怅望瑶台空一林。"
        },
        {
            "标题": "木棉 其一",
            "作者": "屈大均",
            "内容": "西江最是木棉多，夹岸珊瑚十万柯。又似烛龙衔十日，照人天半玉颜酡。"
        },
        {
            "标题": "木棉头即事",
            "作者": "屈大均",
            "内容": "紫桔黄柑艇子中，疍娘无柰数钱工。嘉鱼买向柔荑手，腊酒酤来浅水篷。\n榕树半枯初见雪，鹤雏全宿早知风。去年寒甚今年减，岭外春光自不同。"
        },
        {
            "标题": "暮春山行 其一",
            "作者": "屈大均",
            "内容": "棠梨白似白头人，如雪开时已暮春。寒食野花惟见汝，乱随蝴蝶扑车轮。"
        },
        {
            "标题": "墓门 其一",
            "作者": "屈大均",
            "内容": "墓门萧瑟总枫林，不待秋来霜露深。山鬼无心更含笑，野猿终古一悲吟。"
        },
        {
            "标题": "暮春山行 其二",
            "作者": "屈大均",
            "内容": "鹃花为我血殷红，朵朵清明涕泪中。望帝春心终不死，幽林处处是蚕丛。"
        },
        {
            "标题": "送徐序仔还嘉兴 其三",
            "作者": "屈大均",
            "内容": "徐熙今是汝，名冠写生家。数有屏风点，还多没骨花。\n时时团扇上，飞出洛妃斜。赠我兼山水，氤氲见海霞。"
        },
        {
            "标题": "南海神祠作 其二",
            "作者": "屈大均",
            "内容": "夹江铜鼓响天风，春半家家祀祝融。神次最尊南海帝，隋时初筑虎门宫。\n波罗花落蛮娘拾，狮子洋开估舶通。汉代楼船零落尽，何时重见伏波功。"
        },
        {
            "标题": "早春喜宛平陈健夫枉顾沙亭村居 其五",
            "作者": "屈大均",
            "内容": "明日零陵去，还寻屈氏乡。子孙三户少，汤沐九疑长。\n鸾鸟须多语，兰荪不独香。那能似潇水，随尔入清湘。"
        },
        {
            "标题": "进帆石门怀古作",
            "作者": "屈大均",
            "内容": "洋洋牂牁水，万里番禺通。百川灌其西，三江潴而东。\n分源自夜郎，合流趋郁铜。势束高要崄，声奔昌乐泷。\n春膏溉雄田，夏涨挟旧风。滔滔安所归，溟渤朝祝融。\n崩波吭一门，喷激争其冲。竦石尽壁立，沓潮声相舂。\n我舟朝溯洄，暮犹双阙中。飞峡有惊瀑，穿林多横峰。\n耽兹山水胜，挂帆时来从。楼船想杨仆，策略怀唐蒙。\n奇道乃自泄，偏霸知将终。裸国亦称王，矧尔臣佗雄。\n中华当拓境，扬越先成功。前军寻陕破，后骑石门攻。\n蠢尔一州主，汉为天下宗。"
        },
        {
            "标题": "南歌子 其三",
            "作者": "屈大均",
            "内容": "屐齿沉香结，钗头小凤毛。鬟湿桂花膏。半妆犹未就，弄檀槽。"
        },
        {
            "标题": "南海庙作 其一",
            "作者": "屈大均",
            "内容": "金银宫阙映朝暾，火帝南兼水帝尊。万里朝宗来百谷，中华形势尽三门。\n云开帆席洋船过，月出楼台海市屯。元气茫茫全化水，不知天外有渔村。"
        },
        {
            "标题": "题顾子丰乘槎图",
            "作者": "屈大均",
            "内容": "上为云汉下黄河，一苇中凌万里波。牛斗繇来在足下，休从织女问如何。"
        },
        {
            "标题": "送徐序仔还嘉兴 其四",
            "作者": "屈大均",
            "内容": "萧条徒作客，未有主人贤。游说非金橐，丹青是石田。\n秋归随海燕，晚食当河鲜。我亦图忠养，艰难卖力年。"
        },
        {
            "标题": "南海庙作 其二",
            "作者": "屈大均",
            "内容": "南越人祠尽祀融，章丘平处有行宫。三江水到扶胥大，万里天归涨海空。\n潮汐旧从狮口入，帆樯新与虎门通。天留一岛苍茫外，可惜田横事不终。"
        },
        {
            "标题": "送徐序仔还嘉兴 其二",
            "作者": "屈大均",
            "内容": "郗公犹易胜，汝舅是韩康。车浜相寻日，沿洄不可忘。\n无年随杖屦，有道在农桑。君亦能高蹈，风流水一方。"
        },
        {
            "标题": "南海神祠作 其一",
            "作者": "屈大均",
            "内容": "扶胥江口水微茫，箫鼓人祠百谷王。万派洪涛朝涨海，千秋绛节奠扶桑。\n参天花倒龙宫影，浴日亭浮蜃气光。闻道汉家东渡急，冯夷先为驾鼍梁。"
        },
        {
            "标题": "南海庙作 其三",
            "作者": "屈大均",
            "内容": "扶桑影逐海云过，蜃物春来变怪多。日暖羊城来士女，月明龙户有笙歌。\n家家水帝祠南海，岁岁天朝使暹罗。汉将神灵铜鼓在，风吹音响满沧波。"
        },
        {
            "标题": "与柳子谈淮阴侯事赋别李子",
            "作者": "屈大均",
            "内容": "只今垂钓亦良图，漂母能知大丈夫。一饭自应求妇女，千金谁肯易屠沽。\n相逢岁暮寒衣尽，相送淮南浊酒无。雨湿天阴挥手去，可怜啼杀白头乌。"
        },
        {
            "标题": "人日秦淮上值孟王生辰赋赠 其一",
            "作者": "屈大均",
            "内容": "万里从关塞，相将负戴来。为怜桃叶渡，未凝海殊回。\n生日逢人日，妆台倚凤台。梅花频采采，为子汎春杯。"
        },
        {
            "标题": "人日秦淮上值孟王生辰赋赠 其二",
            "作者": "屈大均",
            "内容": "旅食江南日，相依幸不孤。慰情凭弱女，养志及慈姑。\n雨雪侵云鬓，莺花待玉壶。年年人日好，白首此欢娱。"
        },
        {
            "标题": "惠浣堂成赋谢惠州王使君 其一",
            "作者": "屈大均",
            "内容": "俸钱分得玉壶冰，堂搆城南力未胜。筑有伯夷为太守，居非仲子在于陵。\n燕衔莺粟香泥结，萱树兰房黛色凝。五柳三槐春未已，使君膏泽到云仍。"
        },
        {
            "标题": "惠浣堂成赋谢惠州王使君 其二",
            "作者": "屈大均",
            "内容": "东樵未得遂幽居，南郭依然作敝庐。仲举肯先看孺子，文翁知最爱相如。\n频将金错资开径，待化丹砂润著书。裴冕林塘应更卜，主人情甚浣花渔。"
        },
        {
            "标题": "秣陵春日集蔡氏园亭分赋",
            "作者": "屈大均",
            "内容": "兄弟鸳鸯好，回翔在紫虚。清和三日后，文采六朝馀。\n柳拂先公席，花迎长者车。门前溪一曲，谁忆武昌鱼。"
        },
        {
            "标题": "红石榴 其九",
            "作者": "屈大均",
            "内容": "结就金牙重压檐，摘来教且贮香奁。双房自得黄牛直，一实人争白马甜。\n夏吐已怜缃的满，秋开还爱绛须添。朝朝相对丹晖坐，扇暑风多不捲帘。"
        },
        {
            "标题": "红石榴 其四",
            "作者": "屈大均",
            "内容": "晔晔珊瑚映水宜，炎云沐浴更生姿。承风影拂河阳树，向日心倾若木枝。\n珠熟紫房开莫早，丹成朱火养休迟。不教纤手频来折，留烛兰堂欲暮时。"
        },
        {
            "标题": "梧州有端皇帝舆陵 桂枝香 贺梁太史给假南还",
            "作者": "屈大均",
            "内容": "才人得志，喜锦绣昼还，秋气晴爽。凤阁鸾台第一，紫微初掌。\n炎方休沐承恩返。驻吴帆，玉人同上。锦中花吐，帘间月坠，助君娱赏。"
        },
        {
            "标题": "红石榴 其二",
            "作者": "屈大均",
            "内容": "光争龙烛是流晖，不夜名葩世所希。绛萼烧时云尽暖，丹须湿处露多肥。\n枝枝影为朱天出，朵朵香同赤帝归。更喜千房同一蒂，清泠不使玉浆微。"
        },
        {
            "标题": "红石榴 其五",
            "作者": "屈大均",
            "内容": "丹若枝枝越女家，红争一朵髻边霞。煎成药饼须千叶，捣作香脂费几花。\n倾向玉盘新滴沥，移来金谷旧纷葩。水晶千子怜如一，浸液霜滋似露华。"
        },
        {
            "标题": "红石榴 其十",
            "作者": "屈大均",
            "内容": "重结重开一岁中，端阳节后未枝空。甘成玉液能疗渴，白就丹砂可养蒙。\n石虎苑中传子大，香炉峰上更花红。垂光九夏多炎德，吐尽精华为祝融。"
        },
        {
            "标题": "赋得养亲惟小园为吴绮园题所居梅庄",
            "作者": "屈大均",
            "内容": "梅庄清绝处，两代养亲园。鸡黍多人客，莺花亦子孙。\n贤兄凤池去，令弟鹿门存。出处皆慈孝，家人无间言。"
        },
        {
            "标题": "宿平南县村中作",
            "作者": "屈大均",
            "内容": "野宿寒依火，高栏在翠微。山霞晴已吐，水雾湿犹飞。\n地广夷樵少，村荒士马饥。无金市牛酒，怅望射生归。"
        },
        {
            "标题": "念奴娇　潼关感旧",
            "作者": "屈大均",
            "内容": "黄流呜咽，与悲风、昼夜声沉潼谷。天府突然称四塞，更有关门东束。\n未练全军，中涓催战，孤注无边腹。阌乡秋蚤。乍寒新鬼频哭。"
        },
        {
            "标题": "聂政",
            "作者": "屈大均",
            "内容": "鼓刀难隐姓名深，车骑何来知己心。仲子殷勤能具酒，夫人粗粝敢辞金。\n直诛韩相惊雄剑，不使秦王待雅琴。有姊悲哀频殉义，岂须皮面向刀砧。"
        },
        {
            "标题": "念奴娇 追和龚蘅圃喜予移家白门之作",
            "作者": "屈大均",
            "内容": "昔年浮宅，向金陵曾住，莫愁湖口。最是钟山黄紫色，未遣蓬窗辜负。\n上岸牵舟，傍桥作屋，儿女同鱼罶。殷勤公子，笑馈莺边春酒。"
        },
        {
            "标题": "病中再送紫翁王使之任川南 其一",
            "作者": "屈大均",
            "内容": "蓬庐久病绝车轮，君为沈绵日益亲。重老幸逢生死友，临危忍作别离人。\n之官况值黔巫远，遣使何繇药饵新。知有啼猿代呜咽，一声先寄峡门春。"
        },
        {
            "标题": "病中再送紫翁王使之任川南 其四",
            "作者": "屈大均",
            "内容": "伏枕从教不复朝，尘封药灶更箪瓢。谁能裹饭求桑户，自合持蔬槁鲍焦。\n黄蝶多情难速化，白鸾无信只空招。凭君此去频相忆，锦水双鱼慰寂寥。"
        },
        {
            "标题": "别胡使君 其二",
            "作者": "屈大均",
            "内容": "楼烦一片古风沙，吹乱愁心似雪花。宁武关前别君去，梦魂犹自怯秋笳。"
        },
        {
            "标题": "寄陈黄门",
            "作者": "屈大均",
            "内容": "美人游四海，滔滔伤不归。鼋鼍衔左黪，中流援者谁。\n我欲拔剑去，路长无粮资。人马皆饥豗，徬徨泪濡衣。\n驾言陟高冈，顺风呼所期。吾子白衣冠，呜咽前致辞。\n丈夫怀心胆，报德当乘时。母以天年终，聂政今何依。\n众人鸟兽散，弃我忽如遗。逝将衽金革，与子同驱驰。\n但视沧浪天，莫顾黄口儿。"
        },
        {
            "标题": "病中再送紫翁王使之任川南 其五",
            "作者": "屈大均",
            "内容": "三春长夜如秋夜，卧疾沈沈欲返真。体魄何妨随变化，神仙亦是一埃尘。\n泉飞喷薄无生话，岳立峥嵘不死身。君最高深知此意，梦魂相逐到双岷。"
        },
        {
            "标题": "病中再送紫翁王使之任川南 其六",
            "作者": "屈大均",
            "内容": "著述无成欲假年，天须后死绩遗编。论文水乳真知己，求友岩阿最得贤。\n微贱每遭交态薄，孤高终抱道情偏。使君更是无骄吝，安得重依衮绣前。"
        },
        {
            "标题": "以事偶憩单家口占奉答",
            "作者": "屈大均",
            "内容": "五宿黄公酒瓮旁，氤氲曲蘖不胜香。主人相劝怜衰疾，姜桂含滋未忍尝。"
        },
        {
            "标题": "以事偶憩单家口占奉答 其二",
            "作者": "屈大均",
            "内容": "毁瘠哀予六十人，醇醪信美不沾唇。来因儿女非无故，慈孝多惭此一身。"
        },
        {
            "标题": "病中再送紫翁王使之任川南 其三",
            "作者": "屈大均",
            "内容": "重来玉局似令威，为政风流麈尾挥。风月追随从此远，湖山收拾又全非。\n题诗浮岳云驱笔，驻节峨眉雪溅衣。铃"
        },
        {
            "标题": "病中再送紫翁王使之任川南 其二",
            "作者": "屈大均",
            "内容": "乐好人伦识鉴清，分来仁孝有深情。穷愁似我能无死，疾痛呼君即所生。\n治药兼劳陈仲举，传经总爱郑康成。腐儒衰晚惭无补，感激知交泪欲倾。"
        },
        {
            "标题": "偶忆北边旧游有作 其五",
            "作者": "屈大均",
            "内容": "春游怀柘弹，夜怨拂檀槽。远嫁悲黄鹄，单栖笑伯劳。\n边霜沾袜湿，海月入楼高。一旦成黄土，馀香在楚骚。"
        },
        {
            "标题": "偶忆北边旧游有作 其一",
            "作者": "屈大均",
            "内容": "往日边头猎，飞扬共细君。名鹰奋金距，骏马驰浮云。\n白草春犹见，黄河冻不闻。无心尽狐免，留箭立奇勋。"
        },
        {
            "标题": "偶忆北边旧游有作 其四",
            "作者": "屈大均",
            "内容": "麋酒寒难醉，驼鞍暖易眠。呼鹰来口外，贩马向关前。\n草带霜花白，冰合日色妍。流萤当昼出，惨澹战场边。"
        },
        {
            "标题": "苏幕遮 题盘斋",
            "作者": "屈大均",
            "内容": "虎头云，狮口水。风卷虚无，飞入疏帘里。古木阴阴凉不已。\n无数蝉嘶，又送松声起。"
        },
        {
            "标题": "虞山望虞帝祠",
            "作者": "屈大均",
            "内容": "云气尝如象，盘旋玉殿间。匏笙祠二帝，铜鼓镇诸蛮。\n地接苍梧近，林多古竹斑。千秋骚些客，怅望是天颜。"
        },
        {
            "标题": "小荷叶",
            "作者": "屈大均",
            "内容": "尺尺出金塘，风吹压紫鸯。泻愁珠子重，裁恐翠裙长。\n未得花含艳，先教叶吐香。君怜相偶意，莫折向菰蒋。"
        },
        {
            "标题": "卫广文以荔支诗见示赋此奉酬并以为寿",
            "作者": "屈大均",
            "内容": "汉时王逸推能赋，君复风华似叔师。甘液含消中圣后，香琼饵罢得仙时。\n兰陵祭酒何曾老，天禄传经亦未迟。首夏清和看欲近，先红犀角望新辞。"
        },
        {
            "标题": "偶忆太华醉中作 其一",
            "作者": "屈大均",
            "内容": "太华峰边有醉溪，醴泉更在玉泉西。酿泉作得松花酒，山女教人醉似泥。"
        },
        {
            "标题": "偶忆北边旧游有作 其三",
            "作者": "屈大均",
            "内容": "酹酒鸦儿墓，英雄今已非。人间消汗血，世乱失戎衣。\n战气横云朔，边愁满夕晖。向来雄割据，精爽去何归。"
        },
        {
            "标题": "偶忆北边旧游有作 其二",
            "作者": "屈大均",
            "内容": "呕夷河畔宿，雨雪妓围寒。绝塞襟玄岳，长城跨纥干。\n行吹芦叶管，卧拥橐驼鞍。意气归儿女，宵深酒未阑。"
        },
        {
            "标题": "赠友 其二",
            "作者": "屈大均",
            "内容": "甘匏抱苦叶，萏菡含污泥。子推身已隐，焉用文章为。\n露华零蔓草，觏尔清扬姿。旷世无奇服，琼琚非所宜。\n携手登绵山，念我蛇无脂。神龙尚饥渴，君岂有兰饴。\n兰饴无使露，渊塞秉其私。"
        },
        {
            "标题": "赠邳州季生",
            "作者": "屈大均",
            "内容": "中原何汹汹，英雄日棋跱。香饵引泉鱼，重币购壮士。\n嗟君勇绝伦，昆吾犹未试。入猷而出铃，中道伤捐弃。\n侥倖成功名，王侯久丧耻。盗蹠脍人肝，仲尼不敢视。\n悲哉圣人才，甲兵成虚器。游鱼脱深渊，飞鸿戾天际。\n贫贱聊娱怀，敦我箕山志。"
        },
        {
            "标题": "平台",
            "作者": "屈大均",
            "内容": "翠辇红旗去不还，平台一片朔云间。宫边流水通诸口，陵后黄花控二关。\n俎豆中官修汉腊，松楸南国惨天颜。玉环何日归廷尉，流落龙沙战血斑。"
        },
        {
            "标题": "平城",
            "作者": "屈大均",
            "内容": "往日平城困，阏氏畏汉威。三军方彀弩，一角忽开围。\n娘子城犹在，陈平计不非。只今频月晕，谁复救龙旂。"
        },
        {
            "标题": "江行 其一",
            "作者": "屈大均",
            "内容": "江行才十里，戍鼓两边传。犬吠红毛估，人惊白底船。\n花添沽酒物，米是买鱼钱。疍女休相笑，贫游不似前。"
        },
        {
            "标题": "瓶花 其一",
            "作者": "屈大均",
            "内容": "瓶花吾与汝，相对一春多。白发今如此，夭桃奈若何。\n养须生水好，薰用熟香和。日夕壶觞里，狂夫但有歌。"
        },
        {
            "标题": "瓶花",
            "作者": "屈大均",
            "内容": "射干才一朵，瓶小不胜花。剪似春罗碎，翩如綵蝶斜。\n白头簪不可，素手赠谁家。砚侧间相映，光含一点霞。"
        },
        {
            "标题": "瓶花辞",
            "作者": "屈大均",
            "内容": "兰菊芙蓉及野梅，桂花同带早霜开。折归分向铜瓶插，几种幽香入梦来。"
        },
        {
            "标题": "友人饷瓶花",
            "作者": "屈大均",
            "内容": "桃花爱人日，人日更生姿。小吐松篁外，微含雨雪时。\n寒辞沙渚好，暖入玉瓶宜。野老殷勤甚，春光早见贻。"
        },
        {
            "标题": "瓶花 其二",
            "作者": "屈大均",
            "内容": "最是桃花口，偏多欲笑时。红颜吾解驻，白发汝休欺。\n玉女浆无尽，仙人禄在兹。玉壶留日月，长照岁寒姿。"
        },
        {
            "标题": "对瓶花作 其一",
            "作者": "屈大均",
            "内容": "日插名花三两枝，瓶中开落梦先知。酒中时有荼蘼片，香赖闺人拾不迟。"
        },
        {
            "标题": "以相思子喂相思与公漪声远分赋得思字 其一",
            "作者": "屈大均",
            "内容": "珍禽与红豆，总是一相思。啄取珊瑚粒，弥令伤别离。\n无情清泪化，有恨美人知。玉手劳亲饲，愁卿记曲迟。"
        },
        {
            "标题": "答王六惠葛巾",
            "作者": "屈大均",
            "内容": "叔夜能含垢，科头已有年。飞蓬悲发乱，堕马愧妆妍。\n劳子裁云葛，为巾象岳莲。醉来休倒著，珍重竹林前。"
        },
        {
            "标题": "过西村访蒲衣子作",
            "作者": "屈大均",
            "内容": "咫尺沙亭是故园，西村何必让南村。门生吹笛迎溪口，稚子舁篮出市门。\n翠羽最怜么凤小，苍鳞长识老龙尊。新诗一一忘忧物，不必兰房更树萱。"
        },
        {
            "标题": "为王璞庵题骑白鹿图",
            "作者": "屈大均",
            "内容": "白马小儿窃天禄，青牛老人去函谷。君今白鹿行翩翩，岂为茅山高卧足。\n乾坤此日尚鸿濛，王霸雌雄一笑中。他时忆我罗浮顶，可有风云起伏龙。"
        },
        {
            "标题": "一斛珠 乞某子作树",
            "作者": "屈大均",
            "内容": "古肥今瘦。三真六草多仙授。银钩趸尾人争购。一幅鹅溪，为写兰亭就。"
        },
        {
            "标题": "赠王璞庵移居",
            "作者": "屈大均",
            "内容": "移家偏爱凤凰台，楼对钟山紫翠开。天阙喜看牛首在，仙云愁别岱宗来。\n凭陵海岳惟长啸，羽翼春秋且玉杯。燕子矶南形势好，沙洲新抱石城回。"
        },
        {
            "标题": "东风第一枝 桃花",
            "作者": "屈大均",
            "内容": "宿雨初晴，林烟尚湿，旧花又吐新蕊。尽他人面争红，莫道艳妆未似。\n露华凝满，是西华、明星浆水。爱玉盏、盛取芳馨，暖处自成沉醉。"
        },
        {
            "标题": "答王璞庵",
            "作者": "屈大均",
            "内容": "谁能学道更情深，兴俗今朝共陆沉。金粟如来吾不屑，但将尊酒送狂吟。"
        },
        {
            "标题": "七夕作 其一",
            "作者": "屈大均",
            "内容": "暮归从锦水，瓜果客前陈。正及穿针节，新添乞巧人。\n玉簪香出髻，云液暖当唇。共惜天孙苦，年年隔汉津。"
        },
        {
            "标题": "遥题七盘岭",
            "作者": "屈大均",
            "内容": "栈阁连千里，褒斜上七盘。白云通子午，红日近长安。\n策马凌天险，悲秋倚将坛。何时诸葛出，吾见汉旌竿。"
        },
        {
            "标题": "送程相音返关中为尊人朴庵先生寿 其一",
            "作者": "屈大均",
            "内容": "秋风首路出台关，西指秦中一骑还。南海珠归文笔里，罗浮花在綵衣间。\n壶觞晚就轩辕观，射猎朝过祋祤山。堂上知君尊老健，桃红不及岁星颜。"
        },
        {
            "标题": "七夕作 其二",
            "作者": "屈大均",
            "内容": "年年牛女夕，归向画堂深。乌鹊忧无力，蜘蛛喜有心。\n殷勤碧玉女，缥缈紫箫音。不寐看银汉，泠泠花露阴。"
        },
        {
            "标题": "七夕作 其四",
            "作者": "屈大均",
            "内容": "云汉应清浅，双星渡未遥。家家罢机杼，一一望河桥。\n圣水月中汲，天香花外烧。七襄知巧绝，肯与我仁娇。"
        },
        {
            "标题": "七夕作 其三",
            "作者": "屈大均",
            "内容": "终岁匏瓜似，今宵织女逢。金钱还帝少，河汉隔天重。\n夜岂人间浅，情应天上浓。自今忍离别，仙去驾茅龙。"
        },
        {
            "标题": "七星岩",
            "作者": "屈大均",
            "内容": "玲珑数岩穴，明灭一烟霞。石乳凝为石，花光散作花。\n莓苔多绿字，蝙蝠是丹砂。散带寻仙迹，行行磴道斜。"
        },
        {
            "标题": "福禄咫尺边界停车怅望有作 其四",
            "作者": "屈大均",
            "内容": "雨急不成瀑，林高知有山。拨花寻径口，攀竹上天关。\n儿女穿黎锦，生涯鬻白鹇。晚来飞騕马，投宿有欢颜。"
        },
        {
            "标题": "七星岩下作 其三",
            "作者": "屈大均",
            "内容": "拔地几千尺，参差是箨龙。孤云因有本，片石亦成峰。\n壁断烟松接，岩虚乳穴重。无人啸台坐，渐见紫苔封。"
        },
        {
            "标题": "吴制府招同诸公游七星岩有作 其二",
            "作者": "屈大均",
            "内容": "乳多晴更滴，处处湿人衣。石气含云冷，花光出水肥。\n渔樵元得性，簪组亦忘机。向夕闻笳吹，山公醉未归。"
        },
        {
            "标题": "吴制府招同诸公游七星岩有作 其一",
            "作者": "屈大均",
            "内容": "峰峰开石室，一一作云根。树有飞梁势，厓多瀑布痕。\n花来频送酒，月上更开尊。谢傅风流甚，娱宾有笑言。"
        },
        {
            "标题": "七娘子",
            "作者": "屈大均",
            "内容": "愁来又路从烟草。东风不把蘼芜扫。丝短丝长，将愁萦绕，萋萋一片先春老。"
        },
        {
            "标题": "七星岩下作 其二",
            "作者": "屈大均",
            "内容": "多事水芙蓉，枝枝作一峰。洞门开乱石，地道出寒松。\n自汲从天井，人归及暮钟。啼莺虽咫尺，已隔白云重。"
        },
        {
            "标题": "福禄咫尺边界停车怅望有作 其一",
            "作者": "屈大均",
            "内容": "水族随潮至，居人捕蟹多。客愁消七箸，乡梦畏关河。\n树作长边界，风呜小港波。萧萧一茅宇，双泪滴蛮歌。"
        },
        {
            "标题": "福禄咫尺边界停车怅望有作 其五",
            "作者": "屈大均",
            "内容": "狼水惟蓬远，徭山是白梅。妻孥多射猎，虎豹少蒿莱。\n风俗歌村好，烟光伏峒开。乱峰盘鸟道，行客意迟回。"
        },
        {
            "标题": "七星岩下作 其一",
            "作者": "屈大均",
            "内容": "云作芙蓉蒂，湖开白玉盘。天从双石入，人以一泉寒。\n水影多鱼翠，山香有鹤兰。临流无所事，祗是弄渔竿。"
        },
        {
            "标题": "遥题朱氏柳城",
            "作者": "屈大均",
            "内容": "十万垂杨作一城，双堤流水绕香粳。中田百顷桃花里，安得斯人共耦耕。"
        },
        {
            "标题": "从石涛禅师乞花插瓶 其十",
            "作者": "屈大均",
            "内容": "花爱仙人好，相将隐玉壶。不知花主意，肯割数枝无。"
        },
        {
            "标题": "从石涛禅师乞花插瓶 其二",
            "作者": "屈大均",
            "内容": "最是芙蓉好，枝枝拂镜斜。幸无头上雪，不怕笑人花。"
        },
        {
            "标题": "从石涛禅师乞花插瓶 其五",
            "作者": "屈大均",
            "内容": "花中谁得似，长是老来红。折取当明镜，衰颜欲与同。"
        },
        {
            "标题": "从石涛禅师乞花插瓶 其九",
            "作者": "屈大均",
            "内容": "一枝穿海棠，未开人不觉。寄语枝间禽，蕊香休乱啄。"
        },
        {
            "标题": "从石涛禅师乞花插瓶 其三",
            "作者": "屈大均",
            "内容": "菊花先爱黄，次乃及红白。黄者味逾甘，落英犹可惜。"
        },
        {
            "标题": "从石涛禅师乞花插瓶 其一",
            "作者": "屈大均",
            "内容": "方丈多花发，秋深恰似春。从师分数种，来伴坐愁人。"
        },
        {
            "标题": "钱塘观潮 其三 赠郭子皋旭",
            "作者": "屈大均",
            "内容": "怜才惟越女，女出琵琶洲。高义绿珠似，姑苏无与俦。\n相逢若凫藻，比翼向珠丘。会有容成术，令君再黑头。"
        },
        {
            "标题": "访钱牧斋宗伯芙蓉庄作",
            "作者": "屈大均",
            "内容": "四面烟波绕，藏书有一楼。兴亡元老在，文献美人留。\n桥细穿荷叶，舟轻及素鸥。爱予初命笔，交脊有春秋。"
        },
        {
            "标题": "钱塘观潮 其一",
            "作者": "屈大均",
            "内容": "子胥乘白马，天上涌潮来。雷破江门出，风吹地轴回。\n孤舟凌喷薄，长笛引凄哀。欲作枚乘赋，先挥张翰杯。"
        },
        {
            "标题": "钱塘观潮 其二",
            "作者": "屈大均",
            "内容": "千里江潮势，奔腾禹穴前。蛟龙争水国，雷雨战空天。\n长剑中流拔，孤帆落日悬。谁言天堑险，飞渡有苻坚。"
        },
        {
            "标题": "秦楼曲 其一",
            "作者": "屈大均",
            "内容": "吾命丰隆去，乘云求宓妃。凤凰媒既拙，精卫魄何归。\n偃蹇瑶台月，飘飖雒浦衣。高辛先我合，捐佩意多违。"
        },
        {
            "标题": "哭内子王华姜 其一",
            "作者": "屈大均",
            "内容": "呜呼我昊天，降祸一何酷。我岂儿女仁，所惜亲茕独。\n我生苦伶仃，以妇为骨肉。况是窈窕姿，恩情日以笃。\n三载客将军，欢乐亦云足。朝进紫驼羹，暮听秦筝曲。\n卿家歌舞多，富贵非所欲。携手还丘园，殷勤耕且读。\n老姑自汝来，欢喜加饘粥。笑与邻姥言，新人颜似玉。\n定省几晨昏，孝声闻戚属。凶变在须臾，人理一何促。\n哀叫天不闻，有身宁可赎。"
        },
        {
            "标题": "秦楼曲 其二",
            "作者": "屈大均",
            "内容": "女娲沉锦石，弄玉失清箫。冷落鸳鸯殿，飘零乌鹊桥。\n驰情河鼓夕，濯发洧盘朝。及此荣华在，佳期望二姚。"
        },
        {
            "标题": "荆轲歌",
            "作者": "屈大均",
            "内容": "琴女歌罗縠，秦王负鹿卢。可怜神勇者，生劫失良图。"
        },
        {
            "标题": "乳源出水岩采雪花赠高士周孝廉诩",
            "作者": "屈大均",
            "内容": "乳山多异卉，岁晏发寒林。不作冰霜色，谁知草木心。\n幽香盈石室，素影傍瑶琴。迟暮吾何惜，凭将答所钦。"
        },
        {
            "标题": "琴台",
            "作者": "屈大均",
            "内容": "二月春风发，梅花满洞庭。美人乘画舸，采采入香泾。\n潮生胥口白，雪尽莫釐青。何处吊西子，琴台碧玉屏。"
        },
        {
            "标题": "画秦吉了",
            "作者": "屈大均",
            "内容": "珍禽解姓秦，弄语向芳春。购得从蛮女，边鸾画不真。"
        },
        {
            "标题": "走笔奉答湖州徐蘋村司业见赠之作用元韵",
            "作者": "屈大均",
            "内容": "吴兴山水地，苕霅美无双。有客从天目，来游至海幢。\n徐陵人望重，司业我心降。丽藻流金薤，雄谈倒玉缸。\n篇奇争二华，句险夺三泷。凤咮池教染，龙文鼎许扛。\n才真金马朔，迹岂鹿门庞。肯度金芝涧，还穿石笋矼。\n坐应陪麈尾，行定刷风鬃。果下蛮奴犊，花边小疍艭。\n东寻黄木浦，北指白云淙。花汲佗王井，岩窥鲍女窗。\n西番莲灼灼，南汉水浲浲。霸国馀啼鸟，仙家但吠厖。\n忘归频烛秉，不寐任钟撞。郑氏元多酒，潘家亦有江。\n宾休辞斗石，事可照乡邦。贝叶开芳树，梅葩吐古桩。\n无言偏玉振，有道自金枞。陆贾光扬越，相如重冉駹。\n风流谁更擅，文采世多哤。黑白丝千缕，玄黄血一腔。\n只须箫婉婉，更用鼓逄逄。陶写无昏旦，兰膏注满缸。"
        },
        {
            "标题": "赠田子约生时在雁平备兵幕中",
            "作者": "屈大均",
            "内容": "天险瓴堪建，关高雁不过。股肱忧汉帝，节钺仗廉颇。\n幕府贤才大，军储计划多。边花初破雪，香泛玉壶波。"
        },
        {
            "标题": "莲叶",
            "作者": "屈大均",
            "内容": "东西南北总田田，未作芙蓉已可怜。鱼戏不惊珠乱泻，人擎最爱月多圆。\n湘累水屋香谁似，越女罗裙色未鲜。玉溆金塘无阙处，花开一一故相穿。"
        },
        {
            "标题": "为吴楞香绮园母唐大夫人寿 其二",
            "作者": "屈大均",
            "内容": "受福从王母，儿孙孝养新。无烦青鸟使，自足白华人。\n国语应多纪，家风素可亲。七旬殊未艾，萱草有馀春。"
        },
        {
            "标题": "为吴楞香绮园母唐大夫人寿 其一",
            "作者": "屈大均",
            "内容": "以子弟兄贤，人多寿母篇。犹勤蚕绩事，正学舅姑年。\n玉杖扶朱萼，金纶降紫天。争求女论语，肃拜寝门前。"
        },
        {
            "标题": "移家返沙亭赋赠家泰士兄 其二",
            "作者": "屈大均",
            "内容": "二月沙亭好，家家有蜀茶。閒持一尊酒，遍赏四邻花。\n哀怨伤天性，沉酣答岁华。贤兄见春草，丽句辄相誇。"
        },
        {
            "标题": "移家返沙亭赋赠家泰士兄 其一",
            "作者": "屈大均",
            "内容": "亲年若流水，喜惧两交心。身许须他日，家移且旧林。\n君能衣彩笔，我亦食瑶琴。一自为高节，穷秋共至今。"
        },
        {
            "标题": "西樵秋夜赠剑公 其二",
            "作者": "屈大均",
            "内容": "美人善长啸，声与凤凰同。百尺瑶台上，千峰秋月中。\n麻姑停玉笛，白鹤下寒空。奋袂将仙去，云间谒紫宫。"
        },
        {
            "标题": "西樵秋夜赠剑公 其一",
            "作者": "屈大均",
            "内容": "寒松千尺馀，月过草堂虚。野鹤和清啸，山风吹素书。\n昔予梦天姥，与子控鸾车。缥缈青霄外，群仙把玉裾。"
        },
        {
            "标题": "双燕窝辞 其二",
            "作者": "屈大均",
            "内容": "昔闻蝴蝶好，同宿青陵台。又有水西子，窠成双燕来。"
        },
        {
            "标题": "青玉案　题王蒲衣《无题百咏》",
            "作者": "屈大均",
            "内容": "琳琅大道风流在。苦春思、如烟海。笔似新夷初发蕾。\n玉台神丽，香奁幽艳，珍尔芳年待。"
        },
        {
            "标题": "青玉峡",
            "作者": "屈大均",
            "内容": "冰开瀑布落成溪，千丈飞丝马尾齐。青玉峡中行不得，朝猿啼罢暮猿啼。"
        },
        {
            "标题": "瓜洲问渡口号",
            "作者": "屈大均",
            "内容": "江皋寒日上，霜气白成烟。渡口无渔舸，踟蹰宿雁前。"
        },
        {
            "标题": "荼蘼花 其二",
            "作者": "屈大均",
            "内容": "玫瑰同名族，南人取晒糖。全添红饼色，半入绿尊香。\n露使花头重，霞争酒晕光。女儿兼粉果，相馈及春阳。"
        },
        {
            "标题": "荼蘼花 其一",
            "作者": "屈大均",
            "内容": "南海荼蘼露，千瓶出此花。酡颜因白日，靧面即红霞。\n色著沾衣客，香归酿酒家。摘防纤手损，朵朵刺交加。"
        },
        {
            "标题": "四孝烈",
            "作者": "屈大均",
            "内容": "黑云沉沉压城隅，城中食尽雀鼠无。谁其死守右骨都，饥来脍人为朝餔。\n可怜窈窕三罗敷，肌如冰雪颜如荼。再拜乞充君庖厨，解妆请代姑与夫。\n妾年尚少甘且脆，姑与夫老肉不如。请君先割妾膏腴，味香不负君刀殳。\n食之若厌饫，愿还妾头颅。姑老夫无子，妾命敢踟蹰。\n有女年十馀，缇萦亦不殊。哀求赴汤镬，保父千金躯。\n保父千金躯，泉下报章渠。无嫌女身小，一饱只须臾。\n须臾饱亦可，章渠单杀我。天生娇女身，为君供鼎俎。"
        },
        {
            "标题": "宿宽清溪作",
            "作者": "屈大均",
            "内容": "人家围水竹，溪响一车风。鹿迹春泥满，蝉声暮雨空。\n夫耕青草外，妇汲白云中。鸡黍能留客，欢然话岁丰。"
        },
        {
            "标题": "癸酉秋怀 其九",
            "作者": "屈大均",
            "内容": "白冠依太古，衰绖忍离身。苦忆惟慈爱，劳心是棘人。\n时时闻叹息，点点湿衣巾。顾望无瞻见，苍茫泣上旻。"
        },
        {
            "标题": "菊 其四",
            "作者": "屈大均",
            "内容": "天南霜雪少，花事总无穷。秋发多梅树，春开是菊丛。"
        },
        {
            "标题": "秋蝉",
            "作者": "屈大均",
            "内容": "梧桐一两叶，犹有暮蝉栖。未忍辞风露，清泠只此溪。\n声将泉水咽，影向月明低。一片碧空外，行云更不西。"
        },
        {
            "标题": "癸酉秋怀 其六",
            "作者": "屈大均",
            "内容": "夜夜精魂接，音容在梦中。照愁无白日，吹老有悲风。\n地下身应佚，人间路已穷。霜华满青草，肯放白头翁。"
        },
        {
            "标题": "癸酉秋怀 其十",
            "作者": "屈大均",
            "内容": "血随清泪尽，号泣但馀声。心弱思难尽，神衰梦易成。\n雁边霜乱下，萤外月微明。不寐时吟叹，栖禽亦未惊。"
        },
        {
            "标题": "癸酉秋怀 其三",
            "作者": "屈大均",
            "内容": "老来难学问，况在极贫时。往日真堪惜，穷秋未足悲。\n白头思殉母，黄口忍捐儿。已矣王孙裸，重泉速朽期。"
        },
        {
            "标题": "癸酉秋怀 其五",
            "作者": "屈大均",
            "内容": "飓风秋大作，无恙墓堂新。孝感非孤子，神灵是二人。\n竹多留凤尾，松未破龙鳞。一一栖乌在，飘零祗洽旬。"
        },
        {
            "标题": "癸酉秋怀 其八",
            "作者": "屈大均",
            "内容": "摇落又如此，吾今亦变衰。萧萧馀两鬓，白白但双垂。\n清露惟须濯，凉风不用吹。羸躯休更病，已有老相随。"
        },
        {
            "标题": "癸酉秋怀 其二",
            "作者": "屈大均",
            "内容": "今年摇落早，风木助予悲。岁又将寒候，天无复曙时。\n病难依墓久，贫易出门迟。明发何曾寐，幽幽灯火知。"
        },
        {
            "标题": "癸酉秋怀 其四",
            "作者": "屈大均",
            "内容": "霜降从零落，蒿非美菜莪。所生今已矣，无忝更如何。\n丧礼贫难尽，哀吟老易多。无心还养寿，采药向岩阿。"
        },
        {
            "标题": "信陵君 其一",
            "作者": "屈大均",
            "内容": "夷门一自请侯嬴，功业频垂盖代名。六国兵归公子将，诸侯客向信陵倾。\n秦来早有河沟患，汉过难忘俎豆情。毛薛复能令救魏，始知贤士贵逢迎。"
        },
        {
            "标题": "信陵君 其二",
            "作者": "屈大均",
            "内容": "函关西逐虎狼惊，反间频教事不成。六国安危公子在，三年荒宴大梁倾。\n难忘晋鄙犹多客，末斩蒙骜更进兵。合从自能存社稷，不须贤佐得阿衡。"
        },
        {
            "标题": "经罗紫山望拜文信国墓",
            "作者": "屈大均",
            "内容": "宗臣祠墓草离离，罗紫山前世罕知。万里丹心悬岭海，千年白血照华夷。\n遗民但作西台哭，山鬼犹歌正气辞。长恨春秋人不识，如公方可配先师。"
        },
        {
            "标题": "赠施生 其二",
            "作者": "屈大均",
            "内容": "洞庭七十二峰长，橘柚秋来香万家。我欲来栖范蠡宅，烦君石上扫萝花。"
        },
        {
            "标题": "从塞上偕内子南还赋赠 其五",
            "作者": "屈大均",
            "内容": "金凤井边朝出店，白羊城下暮登台。路傍多少当垆女，笑问罗敷何处来。"
        },
        {
            "标题": "从塞上偕内子南还赋赠 其三十三",
            "作者": "屈大均",
            "内容": "谢家生日逢人日，宜寿巧将华胜裁。归去炎州有翡翠，为卿多作宝钗来。"
        },
        {
            "标题": "从塞上偕内子南还赋赠 其十一",
            "作者": "屈大均",
            "内容": "红草东连白草沟，紫河西入黑河流。无边觱篥吹斜日，动尔思乡一片愁。"
        },
        {
            "标题": "从塞上偕内子南还赋赠 其十九",
            "作者": "屈大均",
            "内容": "一声鸡唱整衣裳，眉黛沾残子夜霜。行到白门春色满，梅花为尔点新妆。"
        },
        {
            "标题": "从塞上偕内子南还赋赠 其二十六",
            "作者": "屈大均",
            "内容": "一从玉女洗头罢，二十八潭流水香。与尔秦时一毛女，双双玉井作鸳鸯。"
        },
        {
            "标题": "从塞上偕内子南还赋赠 其十三",
            "作者": "屈大均",
            "内容": "西指长城为乡道，我归路与长城长。青为明妃墓边草，白是阏氏营上霜。"
        },
        {
            "标题": "从塞上偕内子南还赋赠 其四",
            "作者": "屈大均",
            "内容": "行人夜半饭黄羊，不待天明向战场。一路明驼载儿女，白登山下踏秋霜。"
        },
        {
            "标题": "从塞上偕内子南还赋赠 其三十二",
            "作者": "屈大均",
            "内容": "元亮繇来爱弱女，慰情亦与五男同。为卿更取题诗笔，娇女新篇拟太冲。"
        },
        {
            "标题": "从塞上偕内子南还赋赠 其三十四",
            "作者": "屈大均",
            "内容": "笔花何似脸花妍，蝴蝶新辞亦可怜。珍重莫书桐叶上，奁中尚有浣花笺。"
        },
        {
            "标题": "赠郭皋旭 其二",
            "作者": "屈大均",
            "内容": "双瞳犹点漆，五十学书年。老觉黄金贵，愁令彩笔妍。\n浮家因范蠡，破产为韩嫣。携手高凉路，相将咏甫田。"
        },
        {
            "标题": "读吴汉槎秋笳集有作 其四",
            "作者": "屈大均",
            "内容": "南望是辽东，穹庐接混同。雕翎铺屋白，马乳点茶红。\n夜夜哀笳里，年年大帐中。诗篇传种落，尽道汉儿工。"
        },
        {
            "标题": "读吴汉槎秋笳集有作 其六",
            "作者": "屈大均",
            "内容": "乌龙嗟久戍，白鹤忽来归。马湩阏氏酒，鱼皮鞑子衣。\n髡钳同蔡伯，涕泪似明妃。不尽边秋曲，声同笳吹飞。"
        },
        {
            "标题": "戍妇辞",
            "作者": "屈大均",
            "内容": "岁岁天山雁，衔书不到家。君看陇头雪，应念雒阳花。"
        },
        {
            "标题": "读吴汉槎秋笳集有作 其九",
            "作者": "屈大均",
            "内容": "庾鲍才华在，初唐汝更新。梅花金管女，木叶铁衣人。\n一别鲈香水，重看凤阙春。故园知己得，勿复怨沉沦。"
        },
        {
            "标题": "哭华姜一百首 其四十五",
            "作者": "屈大均",
            "内容": "去岁中秋三五夕，鸳鸯归到粤江边。高堂满酌葡萄酒，笑道人同明月圆。"
        },
        {
            "标题": "有怀富平李孔德 其二",
            "作者": "屈大均",
            "内容": "束帛自穹庐，投竿别漆沮。乞归矜有疏，却聘恨无书。\n芝朮千秋少，鸡豚一日馀。何人犹恋禄，不念倚门闾。"
        },
        {
            "标题": "族兄鸣生翁八十有一生日口占为寿 其四",
            "作者": "屈大均",
            "内容": "今宵只有岁星明，织女银河渡未成。欲为吾兄酌天酒，碧梧枝上露华清。"
        },
        {
            "标题": "寄华阴王山史 其一",
            "作者": "屈大均",
            "内容": "都门一别廿馀霜，两地幽居白发长。皇甫首裁巢父传，孔明惟拜鹿门床。\n梦随秋月过西岳，愁作春云黯渭阳。坚卧未教猿鹤笑，书传却聘有馀芳。"
        },
        {
            "标题": "族兄鸣生翁八十有一生日口占为寿 其二",
            "作者": "屈大均",
            "内容": "兄采芝华弟采薇，薇香不似紫芝肥。衣冠甚伟他年得，与尔同扶鸿鹄飞。"
        },
        {
            "标题": "族兄鸣生翁八十有一生日口占为寿 其三",
            "作者": "屈大均",
            "内容": "君年一百还馀九，是我如君八十时。倘得杖朝兼杖国，求兄海上与安期。"
        },
        {
            "标题": "王母金孺人寿篇",
            "作者": "屈大均",
            "内容": "阿母年稚时，疗亲能割股。肌肤不敢爱，欲以报依怙。\n北宫撒环瑱，不嫁亦何补。既归事威姑，殷勤持湩乳。\n为姑食小郎，鞠育无宁处。妇也母其姑，身犹膝下女。\n朝夕慈旨甘，力作为脩脯。为舅偿积逋，十指累铢黍。\n夫亦用计然，争时务废著。粪土贵出之，珠玉以贱取。\n既富行其德，乐为仁义主。公子法雍容，游閒孔氏伍。\n得利愈纤啬，归富乃廉贾。暮齿返乡闾，骨肉欢相聚。\n有子二三人，多才学渊府。岁朝陈椒觞，上寿歌且舞。\n偕老始六旬，孺子色犹妩。白头喜戴胜，垂发至腰吕。\n堂前大小妇，髻高学天姥。百福开春奁，千华献瑶筥。\n为母称无疆，与公享天祜。"
        },
        {
            "标题": "绯桃碧桃秋开承黄丈折赠二枝诗以答之",
            "作者": "屈大均",
            "内容": "朵朵秋光照角巾，桃开多为白头人。红绯白碧持相媚，不使黄花不见春。"
        },
        {
            "标题": "任嚣城",
            "作者": "屈大均",
            "内容": "泷口高城在，将军旧启疆。观星知越霸，绝道待秦亡。\n虎豹三关踞，旌旗五岭扬。保民功不小，祠庙遍炎方。"
        },
        {
            "标题": "天边",
            "作者": "屈大均",
            "内容": "天边明月迥含霜，夜夜哀笳怨望乡。一片愁心与鸿雁，秋风吹不到衡阳。"
        },
        {
            "标题": "舟入罗旁之水将访西宁张明府有作 其二",
            "作者": "屈大均",
            "内容": "山口一溪分，舟随白鹭群。花寒因向水，石湿为生云。\n草色千峰染，林香万壑薰。湾环殊未已，滩路苦纷纷。"
        },
        {
            "标题": "壬申元日作 其四",
            "作者": "屈大均",
            "内容": "三朔那堪日蚀来，春秋少见此天灾。奔车未遣麾戈逐，吐壤先教伐鼓催。\n岂有鲍宣书更上，无劳后羿弹重开。炎光沐浴还晞发，尽扫虹蜺愧不才。"
        },
        {
            "标题": "花市 其二",
            "作者": "屈大均",
            "内容": "花从虎踞关，卖向汝南湾。城北无花市，花多少往还。"
        },
        {
            "标题": "日食",
            "作者": "屈大均",
            "内容": "端阳逢日食，惨澹蓟门边。黑水无全地，黄云有半天。\n鲁阳戈尚在，羲仲御应旋。万里蒲甘国，龙旗正倒悬。"
        },
        {
            "标题": "汝南湾逢张薇庵作",
            "作者": "屈大均",
            "内容": "风流多在汝南湾，汝亦张融日往还。山水尚容高士得，莺花且与故人攀。\n东吴隐逸无菰米，南越文章有白鹇。将子共修彤管业，书台及此一春閒。"
        },
        {
            "标题": "阮郎归 燕",
            "作者": "屈大均",
            "内容": "双双剪水镜湖旁。萍开一片光。游鱼正绕紫鸳鸯。\n轻衔过夕阳。"
        },
        {
            "标题": "有所思",
            "作者": "屈大均",
            "内容": "美人日已远，春草日空深。欲去潇湘隔，兼之雨雪阴。\n相思生白发，相寄只彫琴。安得飞龙马，随君入桂林。"
        },
        {
            "标题": "舟入罗旁之水将访西宁张明府有作 其一",
            "作者": "屈大均",
            "内容": "水断频无岸，山开渐有林。花愁渔父识，药喜野人寻。\n鸡犬仙家物，牛羊太古心。炊烟时一起，散作白云深。"
        },
        {
            "标题": "舟入罗旁之水将访西宁张明府有作 其四",
            "作者": "屈大均",
            "内容": "泷西山水县，喜有令君贤。瀑布为膏泽，桃花引客船。\n夷门公子礼，新语大夫篇。定识相留处，行春白鹿边。"
        },
        {
            "标题": "渔洋探梅归自东西横塘作",
            "作者": "屈大均",
            "内容": "山寒寻未得，一树忽临溪。光透松间雪，香生石上泥。\n莺声留客久，鹭影逐人低。随意穿桥去，横塘东复西。"
        },
        {
            "标题": "入塞行",
            "作者": "屈大均",
            "内容": "万里挥鞭辞玉颜，愁心不断似天山。天生飞将从无命，笑向沙场射虎还。"
        },
        {
            "标题": "壬戌人日作 其一",
            "作者": "屈大均",
            "内容": "何曾一日得为人，五十三年未见春。人日休为人日酒，年年人日总伤神。"
        },
        {
            "标题": "壬戌人日作 其三",
            "作者": "屈大均",
            "内容": "江山虽好恨无人，不用莺声换好春。人日与谁还燕饮，英雄一一作青燐。"
        },
        {
            "标题": "壬戌人日作 其二",
            "作者": "屈大均",
            "内容": "闺人生日是今朝，花落兰房久寂寥。十二年来罢人日，泪珠为酒滴妖娆。"
        },
        {
            "标题": "闰七夕再咏牛女 其四",
            "作者": "屈大均",
            "内容": "小儿佳节又开楼，罗绮风清织女秋。露井华看神水上，天河光接白波流。\n凉深夜半抛纨扇，坐到晨晖为玉钩。灵匹每怜分袂后，伯劳飞燕更含愁。"
        },
        {
            "标题": "闰七夕再咏牛女 其一",
            "作者": "屈大均",
            "内容": "素秋今岁重流火，天为双星作闰来。日月数真符四七，女牛欢似上云台。\n还张北道长生席，更把西京百子杯。喜母丝从河汉下，佳人笑向彩云开。"
        },
        {
            "标题": "塞上感怀",
            "作者": "屈大均",
            "内容": "未有英雄羽化期，茫茫一剑报恩迟。天寒射猎龙沙苦，日暮笙歌塞女悲。\n太白秋高空入月，黄河春暖又流澌。鬓边一片天山雪，莫遣高楼少妇知。"
        },
        {
            "标题": "闰七夕再咏牛女 其二",
            "作者": "屈大均",
            "内容": "翩翩凤驾又佳期，清浅秋河雨过时。乌鹊更衔天女石，蟏蛸仍吐汉宫丝。\n双星岂合相怜爱，一月何曾是别离。欢宴最难重此夕，桂沉瑶彩不妨迟。"
        },
        {
            "标题": "闰七夕再咏牛女 其三",
            "作者": "屈大均",
            "内容": "天帝金钱定已还，辍机重得七襄閒。三星倍觉光河汉，一水频催湿佩环。\n心逐奔龙云冉冉，泪沾顾兔月斑斑。今宵始是无双夕，欲助填桥放白鹇。"
        },
        {
            "标题": "闰七夕再咏牛女 其五",
            "作者": "屈大均",
            "内容": "微茫云际蹀龙镳，玉杼声沉秋泬寥。月未成光先一日，星当得语已双宵。\n填河天上无精卫，催泪人间有洞箫。须女殷勤相媵好，那能再闰是今朝。"
        },
        {
            "标题": "正月十二日集黄氏斋听罗丈弹雒神操作",
            "作者": "屈大均",
            "内容": "莺声已比去年长，花气犹含昨夜香。忽把瑶琴弹雒女，尽惊罗袜湿春阳。\n三城且莫喧歌管，四座都迟命羽觞。几处轻寒销火树，祗须明月助灯光。"
        },
        {
            "标题": "求二桥山人画三闾大夫像",
            "作者": "屈大均",
            "内容": "先生怀姱节，寤寐见古人。凌朝漱九阳，为予貌灵均。\n曲眉象珠斗，姣衣飘春云。云中嫣含笑，望如扶桑君。\n正气得所繇，变化皆吾真。下为兰杜滋，上为日月陈。\n子其虚以待，鬼神将来奔。其小入无内，其大廓无垠。"
        },
        {
            "标题": "拜三闾大夫墓",
            "作者": "屈大均",
            "内容": "三闾蝉蜕后，玉佩葬湘川。披发重华侧，扬灵太乙前。\n墓田滋杜若，宗国委寒烟。词赋开苗裔，千秋哀怨传。"
        },
        {
            "标题": "三叠泉",
            "作者": "屈大均",
            "内容": "庐山瀑布皆千尺，三叠飞泉势更长。三石梁边人不见，天风吹作满天霜。"
        },
        {
            "标题": "三川",
            "作者": "屈大均",
            "内容": "三川水落限门长，秋色苍苍接越裳。海月明时拾海月，人人素足白如霜。"
        },
        {
            "标题": "自赣上南安川路甚曲未至南康县已有三十六湾舟人称为湘江湾云 其一",
            "作者": "屈大均",
            "内容": "三十六湾至蕉溪，九十九曲至横浦。舟人道此似湘江，削竹青青牵挽苦。"
        },
        {
            "标题": "三叠泉操",
            "作者": "屈大均",
            "内容": "我观泉兮，下不在渊，上不在天，中不在五老之峰兮大月之山。\n然则泉安在兮，盖在乎吾心之玄。玄为天之一兮，其生泉也，在于雷欲动而未动之先。\n为天之命兮所以开乾。人知其出于山下兮，不知其以吾心为源。\n夫以吾心为源，则无往而不在者斯泉。安必其下在渊而上在天，中在五老之峰兮大月之山。"
        },
        {
            "标题": "药地禅师于青原得一瀑布名曰小三叠泉请予题长句",
            "作者": "屈大均",
            "内容": "闻道青原新瀑布，奔飞绝似匡庐山。匡庐瀑布推三叠，一半移来烟雾间。\n大士无心偶开辟，挂出晴川数千尺。说法无烦玉麈挥，日夜雷声喧石壁。\n康王谷里水帘长，玉镜潭前白练光。昔予散发卧其下，洒面冰花凉复凉。\n黄岩更比石门好，香山亦有银河倒。天风吹断落彭湖，散作金波千万道。\n平生最爱是飞泉，处处飞泉弄紫烟。天台雁宕都奇绝，未若青原更可怜。"
        },
        {
            "标题": "散天花浪花",
            "作者": "屈大均",
            "内容": "吹作芙蓉上下飞。天边纤收散，是江妃。风为根蒂水为枝。\n天然冰朵幻，出涟漪。"
        },
        {
            "标题": "纱窗恨",
            "作者": "屈大均",
            "内容": "蜘蛛会织难成疋。枉多丝。玉琴半露光如漆，网经时。"
        },
        {
            "标题": "贫居作 其十二",
            "作者": "屈大均",
            "内容": "三径归来日，黄花正吐妍。羲皇入高卧，王母与长年。\n纸笔儿初好，耕桑妇亦贤。武陵鸡犬异，风景即斜川。"
        },
        {
            "标题": "雁门送客",
            "作者": "屈大均",
            "内容": "君在雁门北，我在雁门南。雁门八月纷霜雪，何事征夫系玉骖。\n桑乾水绕长城远，句注山含秋色晚。塞女吹残觱篥声，举杯劝尔江南返。\n江南春色在君家，早将妻子别龙沙。楼台更向秦淮曲，日对夭桃几树花。"
        },
        {
            "标题": "香山过郑文学草堂赋赠 其四",
            "作者": "屈大均",
            "内容": "咫尺沙冈市，鱼虾不少钱。蟹黄随月满，沙白入春鲜。\n百货通洋舶，诸夷接海天。渺茫蚝镜澳，同去恨无船。"
        },
        {
            "标题": "山亭宴",
            "作者": "屈大均",
            "内容": "禊馀上巳过三日。正清明、楝花堪摘。知是几番风，乍寒暖、春醪无力。\n杜鹃啼得杜鹃开，泪红处、榴裙无色。辛苦汝流莺，拾不尽、侬香魄。\n袅空半遂游丝入。又吹散、蝶黄蝶白。尽意葬芳菲，做惨淡、烟乾雨湿。\n新时争似故时怜，此一度、倍生凄恻。情去枉留仙，丝履那堪执。"
        },
        {
            "标题": "灵山寺作",
            "作者": "屈大均",
            "内容": "野寺何年辟翠微，松门隐映在烟霏。声摇三峡双钟度，势截千峰一塔飞。\n水长鱼花随电出，山寒兔子得霜肥。鸣鸡夜半催潮上，渔父相将一棹归。"
        },
        {
            "标题": "灵山寺作 其十二",
            "作者": "屈大均",
            "内容": "十二峰峦望不分，美人终古梦氤氲。飞归不复同青鸟，化去繇来是片云。\n天上玉棺频自举，人间瑶瑟更谁闻。哀蝉落叶年年思，涕泪徒沾蛱蝶裙。"
        },
        {
            "标题": "山阴作",
            "作者": "屈大均",
            "内容": "秋霜一夜凋榆柳，马上征夫最早寒。边女不须歌入塞，故乡明月梦中看。"
        },
        {
            "标题": "示榆林君",
            "作者": "屈大均",
            "内容": "而姑昨自越王台，远寄珊瑚笔格来。写就玉台新咏未，兰花欲向腕边开。"
        },
        {
            "标题": "喜谢九丈自莞中见过之作 其三",
            "作者": "屈大均",
            "内容": "相见无多万历人，白头冠箨是遗民。山中酒熟须多饮，为我长留太古春。"
        },
        {
            "标题": "代州冯氏园亭赋呈主人杨冯甥舅 其四",
            "作者": "屈大均",
            "内容": "江南少鸿雁，塞北足鸳鸯。送老凭歌管，违亲为稻粱。\n云含阴馆尽，城与朔天长。与子将分手，谁堪此战场。"
        },
        {
            "标题": "代州冯氏园亭赋呈主人杨冯甥舅 其三",
            "作者": "屈大均",
            "内容": "雁门旌节罢，宾客少逢迎。之子连甥舅，诸侯托友生。\n依人意气尽，失路羽毛轻。慷慨抚长剑，知君亦不平。"
        },
        {
            "标题": "代州冯氏园亭赋呈主人杨冯甥舅 其一",
            "作者": "屈大均",
            "内容": "叠嶂纷苍翠，随云渡水来。芙蕖方伯沼，杨柳尚书台。\n试马分金埒，流莺送玉杯。主人挟丝管，更欲画船开。"
        },
        {
            "标题": "伤情怨",
            "作者": "屈大均",
            "内容": "枝间红泪渐少。喜杜鹃开了。收拾春心，休从花内老。"
        },
        {
            "标题": "代州冯氏园亭赋呈主人杨冯甥舅 其二",
            "作者": "屈大均",
            "内容": "花飞棋局乱，月出射堂高。易饮兰英酒，难酬金错刀。\n荒淫三楚秀，游侠五陵豪。万里成欢宴，笙歌莫告劳。"
        },
        {
            "标题": "老谷树为大风所摧诗以伤之",
            "作者": "屈大均",
            "内容": "谷树大数围，植时不知岁。精多作胶液，注流至根柢。\n斲以团丹砂，玄黄何泥泥。或为金石漆，脂膏苦自毙。\n虫蚁所疮痏，百千以肤噬。臃肿既空心，拳曲亦流涕。\n霜皮剥辱馀，虽存若蜩蜕。窍穴一穿漏，枅圈无巨细。\n腹中若蜂房，蛇鼠相启闭。一二鼻口者，火入烟蒙翳。\n疾雷屡震惊，花叶多焦脆。䬏䬔昨楝风，四方忽排挤。\n怒呺一昼夜，柯条尚牛掣。雨师复掊击，参天俄失势。\n朽蠹已有年，婆娑终一蹶。摧折当腰吕，寻尺若刀"
        },
        {
            "标题": "送黄太史 其五",
            "作者": "屈大均",
            "内容": "老我惟周易，玄亭在日南。无人问杨氏，夫子即桓谭。\n天地心相契，羲皇梦正酣。京花见知己，为道雪毵毵。"
        },
        {
            "标题": "送黄太史 其一",
            "作者": "屈大均",
            "内容": "今代文章伯，娄东有一人。身犹金马贵，书已玉杯醇。\n拥节过南海，乘轺下北辰。相逢语经术，一一是先秦。"
        },
        {
            "标题": "送黄太史 其二",
            "作者": "屈大均",
            "内容": "稷下诸儒在，苟卿最老师。斯文无菽粟，吾道望耘耔。\n酌酒临香浦，安花在接䍦。琴中有先哲，相见抚弦时。"
        },
        {
            "标题": "送黄太史 其三",
            "作者": "屈大均",
            "内容": "黔中为使日，风俗记诸苗。负弩相如泰，浮槎博望遥。\n文能助干羽，诗欲佐箫韶。驷牡经全楚，蛮花处处邀。"
        },
        {
            "标题": "紫霄峰",
            "作者": "屈大均",
            "内容": "言携青玉杖，千折上云霄。石镜通秋月，兰泉应海潮。\n窗开三楚小，帆落九江遥。一片洪荒色，天风吹不消。"
        },
        {
            "标题": "逢商丘宋使君赋赠",
            "作者": "屈大均",
            "内容": "相逢数数问夷门，烟草苍茫往迹存。岂有屠沽藏魏市，空馀词赋在梁园。\n千秋公子无宾客，一代才人是弟昆。意气未倾愁已别，微躯自此更何言。"
        },
        {
            "标题": "为惠阳魏少府寿",
            "作者": "屈大均",
            "内容": "司马停骖穗石边，丰湖未有主人贤。花中卧治兼三郡，海上行春又一天。\n浦爱沉香清有月，山怀象岭翠无烟。初冬已见南枝满，父老持将颂大年。"
        },
        {
            "标题": "扫花游　题王蒲衣子深庐",
            "作者": "屈大均",
            "内容": "柳塘荡漾，正片片寒鸥，乱红争浴。问谁水曲。把秦人洞穴，影藏深竹。\n白犬黄鸡，亦爱渔郎信宿。雨新足。喜灌溉稍閒，能把书读。"
        },
        {
            "标题": "刈稻 其四",
            "作者": "屈大均",
            "内容": "沙田一望尽黄云，击鼓看禾海上闻。穫稻舟如凫雁合，捕鱼人向水烟分。\n烧盐处处因禾秆，射弩朝朝及鳖裙。生钓河豚还大得，为渔吾亦胜为君。"
        },
        {
            "标题": "畲田 其三",
            "作者": "屈大均",
            "内容": "白衣山子好，山旱种乘春。拨雪烧畲熟，禾生火粒新。"
        },
        {
            "标题": "畲田 其二",
            "作者": "屈大均",
            "内容": "火烧土膏暖，阳气发畲田。尽斩阴阳木，斜禾种绝巅。"
        },
        {
            "标题": "畲田 其一",
            "作者": "屈大均",
            "内容": "畲客石为田，田肥宜石粪。英州石太多，燔石无人问。"
        },
        {
            "标题": "生女 其二",
            "作者": "屈大均",
            "内容": "弱女多逾好，陶公亦慰情。艰难孩抱物，断续笑啼声。\n渐渐吾衰老，迟迟汝长成。无穷婚嫁日，贫绝累难轻。"
        },
        {
            "标题": "乙亥生日病中作 其一",
            "作者": "屈大均",
            "内容": "未殉黄泉忍有身，劬劳此日益沾巾。生辰岂复知重九，明发空然念二人。\n蒿蔚忧思成贱草，蜉蝣变化本微尘。自今不惜先朝露，有愧瓶罍是鲜民。"
        },
        {
            "标题": "生女 其三",
            "作者": "屈大均",
            "内容": "岁岁生儿女，今冬复惠芳。双双初设帨，一一始扶床。\n卖犬知他日，乘鸾定故乡。无令悲远嫁，骨肉日相望。"
        },
        {
            "标题": "乙亥生日病中作 其四",
            "作者": "屈大均",
            "内容": "年年生日舞莱衣，今但堂前拜素帏。尚可支床同阮籍，会须庐墓学罗威。\n啼鹃血尽声难久，病鹤神伤梦亦稀。膝下婆娑终已矣，茫茫肤发欲安归。"
        },
        {
            "标题": "长儿明洪十八岁生日口占示之 其四",
            "作者": "屈大均",
            "内容": "母难兹辰泪满衣，九龄失恃怆慈威。劬劳总赖诗书报，仁孝休令奉养违。"
        },
        {
            "标题": "乙亥生日病中作 其三",
            "作者": "屈大均",
            "内容": "枉度浮生八八春，无成但作毁伤人。亲终此日方称老，家弊何年始逐贫。\n松为先朝根半固，桂生南国味全辛。无穷天地惟哀痛，洒泪空知怨不辰。"
        },
        {
            "标题": "长儿明洪十八岁生日口占示之 其三",
            "作者": "屈大均",
            "内容": "翁山山上八泉流，第一甘泉居上头。汝字甘泉冠诸弟，要从文简溯尼丘。"
        },
        {
            "标题": "生女 其一",
            "作者": "屈大均",
            "内容": "垂老频生女，呱呱亦寝床。妻边三织素，妾处一平阳。\n但使桃花灼，何须柳絮香。先人留姆训，一一与珠娘。"
        },
        {
            "标题": "乙亥生日病中作 其二",
            "作者": "屈大均",
            "内容": "无能代死格高旻，苫块馀年过六旬。致毁敢当衰老日，胜丧思作孝慈人。\n频开几杖祠尊老，不使妻孥拜贱辰。怙恃今朝成永感，白头孺慕向谁陈。"
        },
        {
            "标题": "乙亥生日病中作 其五",
            "作者": "屈大均",
            "内容": "少孤尚识先公墓，手种苍松已十围。祔葬自知同穴是，于场谁谓独居非。\n无多虎迹心休怖，有限猿声泪莫挥。母鸡酸辛同此日，堂空不见旧庭闱。"
        },
        {
            "标题": "长儿明洪十八岁生日口占示之 其二",
            "作者": "屈大均",
            "内容": "志学已多三岁矣，成童又过二年来。文章莫与而翁似，一代聪明要自开。"
        },
        {
            "标题": "乙亥生日病中作 其六",
            "作者": "屈大均",
            "内容": "岁岁躬耕却忍饥，无馀筋力到甘肥。未衰人已欺玄鬓，垂死天犹妒白衣。\n芝草未知何代物，梅花自是昔贤薇。重阳凄怆非霜露，生日从来血泪挥。"
        },
        {
            "标题": "长儿明洪十八岁生日口占示之 其一",
            "作者": "屈大均",
            "内容": "二月三朝春未中，文昌生日汝相同。年今二九非初学，及早成章慰乃翁。"
        },
        {
            "标题": "狮子峰",
            "作者": "屈大均",
            "内容": "狮子峰千仞，南当五老尊。芙蓉标玉柱，瀑布蔽天门。\n月影松间石，风吟峡上猿。茅堂无结构，恐动白云根。"
        },
        {
            "标题": "望狮子峰",
            "作者": "屈大均",
            "内容": "山翠晴犹湿，空濛翠作烟。天门何所有，倒挂一晴川。"
        },
        {
            "标题": "从阳曲呈邑大令 其十三",
            "作者": "屈大均",
            "内容": "狮子岩开石学堂，石琴多在石胡床。读书一一石童子，泉逐歌声出涧长。"
        },
        {
            "标题": "送曾止山还光福歌",
            "作者": "屈大均",
            "内容": "炎洲之南天气和，梅花更比江南多。梅花大宗在庾岭，小宗乃在罗浮阿。\n春来开遍枝南北，万壑千岩花四塞。梅花将军越王孙，汤沐正在梅花国。\n飞扬往日破强秦，沛公项羽资其军。台岭因之号梅岭，梅花万户酬功勋。\n风吹上天雪纷纷，行人远望如白云。檀香玉蝶大可爱，萼绿香气尤氤氲。\n西溪邓尉天下闻，当年种自梅岭分。梅花子孙亦太古，光福一半今在君。\n淮南作客胡为者，十月梅花已堪把。花片堪为三月粮，岁寒何用离花下。\n太湖万顷当门前，君归更浮洞庭船。莫釐缥缈二峰接，人家多种梅花田。\n我将移居向慈里，与君咫尺梅花里。千年冰雪作肌肤，欲学仙人姑射子。\n梅花岂是一尘垢，铸舜陶尧将以此。"
        },
        {
            "标题": "石滩舟中眺望",
            "作者": "屈大均",
            "内容": "东樵西望是南樵，四面芙蓉海上标。蜃气春晴多作市，鸡声夜静始催潮。\n离支十里云常暖，瀑布三秋雪不消。红翠相迎过洞口，寻仙且系木兰桡。"
        },
        {
            "标题": "秋日石门山房作",
            "作者": "屈大均",
            "内容": "一叶惊山鸟，萧萧秋欲分。天寒难作雨，地湿易生云。\n石气衣裳透，兰香几席薰。美人如玉魄，月下影纷纷。"
        },
        {
            "标题": "泊舟石钟山下作 其二",
            "作者": "屈大均",
            "内容": "大战彭湖斩敌旂，红船难逐白船飞。石钟山上留天步，终古风涛听指挥。"
        },
        {
            "标题": "食槟榔谣 其一",
            "作者": "屈大均",
            "内容": "槟榔白，不食花。食花蒂，当灵茶。槟榔青，子初成。食青子，当茶清。"
        },
        {
            "标题": "食槟榔谣 其二",
            "作者": "屈大均",
            "内容": "欢口槟榔花，侬口槟榔子。花香子不如，子甘花不似。\n甘香得相同，何必求连理。"
        },
        {
            "标题": "王观察招食嘉鱼率赋兼以为别 其二",
            "作者": "屈大均",
            "内容": "南有谁知汝，来从大小湘。金盘频作鲙，玉箸尽含香。\n饮燕嗟难再，离忧正未央。何当临丙穴，更与使君尝。"
        },
        {
            "标题": "送友人之京营葬",
            "作者": "屈大均",
            "内容": "匍匐京东去，先公返葬时。鸟伤河上土，猿哭墓门枝。\n霜露沾濡早，牛羊踯躅迟。沙场多战绩，泪洒道旁碑。"
        },
        {
            "标题": "琼南曲 其一",
            "作者": "屈大均",
            "内容": "郎食槟榔花，胜于甜娘酒。槟榔花醉人，且可红唇口。"
        },
        {
            "标题": "琼南曲 其二",
            "作者": "屈大均",
            "内容": "海南绣面女，爱食槟榔青。槟榔成枣子，醉杀两娉婷。"
        },
        {
            "标题": "鲥鱼",
            "作者": "屈大均",
            "内容": "终岁鲥鱼有，渔人网不稀。江南当夏美，岭外入秋肥。\n花靥银鳞作，冰盘玉箸挥。家人工斫鲙，不遣酒杯违。"
        },
        {
            "标题": "念奴娇 食槟榔",
            "作者": "屈大均",
            "内容": "重重叶叶，又椰心一片，穿成双蝶。灰杂乌爹添多少，要取津红如血。\n枣子皮甜，玉儿心白，细嚼成琼屑。妃唇甘滑，带脂安得常啮。"
        },
        {
            "标题": "携公新栖仙掌峰诗以赠之 其四",
            "作者": "屈大均",
            "内容": "石琢楸枰好，泠泠暖玉敲。声兼松子落，影与竹阴交。\n步处花随杖，斋时鸟下巢。橘中吾欲隐，可许共烟梢。"
        },
        {
            "标题": "翠羽 其一",
            "作者": "屈大均",
            "内容": "罗浮翠羽日啾啾，饱食梅花亦复愁。不见美人来树下，月明寒作泪光流。"
        },
        {
            "标题": "席上赋得甘滩鲥鱼限鱼字 其二",
            "作者": "屈大均",
            "内容": "滩下肥过滩上鱼，罨中泼剌诉流初。冰鳞触损烹无及，玉箸殷勤食有馀。\n三月乱随西水下，九江争向北山渔。嘉名更得三来好，为惜膏流作网疏。"
        },
        {
            "标题": "食柑",
            "作者": "屈大均",
            "内容": "黄苞披未已，素手授甘多。齿怯霜华冷，皮怜玉味和。\n珍消骚客颂，香解美人酡。摘得横枝好，频乘大雪过。"
        },
        {
            "标题": "泊舟石钟山下作 其一",
            "作者": "屈大均",
            "内容": "湖水青青江水黄，人言此水号鸳鸯。钟声忽起波间石，清越偏宜秋夜长。"
        },
        {
            "标题": "翠羽 其二",
            "作者": "屈大均",
            "内容": "纷纷幺凤向瑶华，收尽香烟不似花。绿萼一株餐不尽，衔将数片过东家。"
        },
        {
            "标题": "席上赋得甘滩鲥鱼限鱼字 其一",
            "作者": "屈大均",
            "内容": "甘滩最好是鲥鱼，海目山前味不如。丝网肯教鳞片损，玉盘那得鲙香馀。\n多惭食饫先王母，敢恨尝新后老渔。四月金钱人竞掷，未应黄颊当园蔬。"
        },
        {
            "标题": "泊舟石钟山下作 其三",
            "作者": "屈大均",
            "内容": "虎斗龙争一代雄，天威犹在怒涛中。江南千里连湖北，万古芦花起大风。"
        },
        {
            "标题": "乌孙公主",
            "作者": "屈大均",
            "内容": "騊駼为食酪为浆，公主悲愁思故乡。黄鹄归飞不可得，岁时一会乌孙王。"
        },
        {
            "标题": "蛋户",
            "作者": "屈大均",
            "内容": "蛋户纷无数，为生傍水村。食鱼多子女，在艇有鸡豚。\n罾布时能作，渔歌亦未喧。夜来西潦发，笭箵满江门。"
        },
        {
            "标题": "青鵻歌 其二",
            "作者": "屈大均",
            "内容": "青鵻且莫来，槟榔犹未熟。莫食槟榔青，宁食槟榔肉。"
        },
        {
            "标题": "王观察招食嘉鱼率赋兼以为别 其三",
            "作者": "屈大均",
            "内容": "此度嘉鱼会，衔觞泪欲挥。鳟鲂留未得，蒲藻更何依。\n异日相思甚，休将尺素违。一双凭锦水，春饮乳泉肥。"
        },
        {
            "标题": "荡舟海目山下捕鲥鱼为鲙 其三",
            "作者": "屈大均",
            "内容": "羚羊峡口嘉鱼美，不若鲥鱼海目鲜。黄颊切来纷似雪，绿尊倾去更如泉。"
        },
        {
            "标题": "荡舟海目山下捕鲥鱼为鲙 其二",
            "作者": "屈大均",
            "内容": "烂鳞粉颊满渔船，煮用涓涓海目泉。海目山人不可见，中流一啸"
        },
        {
            "标题": "赋得六旬犹健亦天怜 其二",
            "作者": "屈大均",
            "内容": "黔娄未老已甘贫，莱子初衰始暖人。婚嫁少完须大耋，酥醪多酌望长春。\n先寒塞雁衔霜苦，欲曙天鸡唤日新。蓬鬓不劳青女点，蕙心方与翠娥亲。"
        },
        {
            "标题": "示女明洙 其二",
            "作者": "屈大均",
            "内容": "班姬女诫马伦分，舂汲还乡学少君。汝亦汉儒南郡女，布裳椎髻扇清芬。"
        },
        {
            "标题": "望钟山",
            "作者": "屈大均",
            "内容": "一脉茅山至，苍苍烟雾浓。神宫开六代，王气出中峰。\n万古君臣始，九天楼殿重。卧碑当辇路，春草未曾封。"
        },
        {
            "标题": "望钟山 其二",
            "作者": "屈大均",
            "内容": "日日江皋望紫烟，天风吹泪孝陵边。六朝松柏知多少，苍翠人思乙酉前。"
        },
        {
            "标题": "荡舟海目山下捕鲥鱼为鲙 其四",
            "作者": "屈大均",
            "内容": "刮镬鸣时春雪消，鲥鱼争上九江潮。自携鲙具过渔父，双桨如飞不用招。"
        },
        {
            "标题": "荡舟海目山下捕鲥鱼为鲙 其一",
            "作者": "屈大均",
            "内容": "雨过苍苍海目开，早潮未落晚潮催。鲥鱼不少樱桃颊，与客朝朝作鲙来。"
        },
        {
            "标题": "示女明洙 其一",
            "作者": "屈大均",
            "内容": "小本家传女四书，可能笺注若华如。平生列女吾多传，要汝聪明记有馀。"
        },
        {
            "标题": "食鱼谣",
            "作者": "屈大均",
            "内容": "鲩鱼头，鲤鱼尾，鲢鱼之腹更甘旨。水魿土鲫，病人宜食。\n魿浮鲫沉，可以滋阴。黄白二花，味胜南嘉。寒鲚热鲈，既甘且腴。\n霜蟹雪螺，味不在多。"
        },
        {
            "标题": "于两大人冢旁作予生圹书示儿辈 其四",
            "作者": "屈大均",
            "内容": "生前违孝养，死去报劬劳。杖几空山冷，庭闱宿草高。\n从旁作玄冢，向下即兰皋。壤树先儿辈，毋烦畚锸操。"
        },
        {
            "标题": "于两大人冢旁作予生圹书示儿辈 其六",
            "作者": "屈大均",
            "内容": "子綦虽丧我，桑户尚为人。处顺从吾适，安时任此真。\n漆园自知化，姑射且凝神。生圹经营早，依依为二亲。"
        },
        {
            "标题": "于两大人冢旁作予生圹书示儿辈 其五",
            "作者": "屈大均",
            "内容": "无山堪筮宅，祔葬未违亲。幸有全归日，嗟非不朽人。\n云开千嶂暖，水漾一溪春。筑室先居此，三年待返真。"
        },
        {
            "标题": "于两大人冢旁作予生圹书示儿辈 其二",
            "作者": "屈大均",
            "内容": "天坠玉棺迟，斑斑沐椁宜。千年凝虎魄，四面沥松脂。\n速葬伤贫窭，长号失圣慈。为亲荐蝼蚁，吾穴莫教移。"
        },
        {
            "标题": "于两大人冢旁作予生圹书示儿辈 其七",
            "作者": "屈大均",
            "内容": "未丧孤生质，犹存半死身。桐焦空有尾，松老欲无鳞。\n沟壑难忘日，渊冰易坠人。先茔欣得祔，免作道旁尘。"
        },
        {
            "标题": "于两大人冢旁作予生圹书示儿辈 其三",
            "作者": "屈大均",
            "内容": "未能即蝉蜕，风露且胜秋。速化复何恨，长生安所求。\n九原依父母，千载作松楸。他日薪多衣，吾归此一抔。"
        },
        {
            "标题": "侍香金童",
            "作者": "屈大均",
            "内容": "雪瘦冰肥，淡淡含春色。喜香暗、清寒入未识。蝶子偷将新蕊食。\n剩粉残酥，为留瑶席。"
        },
        {
            "标题": "送袁休庵通政 其三",
            "作者": "屈大均",
            "内容": "昭江西上片帆飞，相送津亭当夕晖。惆怅漓南与湘北，无穷杨柳共依依。"
        },
        {
            "标题": "夫子手植桧 其二",
            "作者": "屈大均",
            "内容": "素王遗一树，岁久不生枝。神圣有馀泽，荣枯无尽时。\n地钟灵气独，天与太和私。想像删修日，阴随几杖移。"
        },
        {
            "标题": "夫子手植桧 其一",
            "作者": "屈大均",
            "内容": "生生仁圣意，一桧每开屯。气得乾元大，灵含万古春。\n叶知兴废早，花应帝王真。百尺杏坛畔，摩挲鳞甲新。"
        },
        {
            "标题": "奉答汪于鼎赠予六十岁之作 其二",
            "作者": "屈大均",
            "内容": "墨香分惠小郎宜，未学犹惭最老师。蝴蝶岂应称凤子，螺蛳那得号珠儿。\n九旬玉杖争扶日，两代斑衣赛舞时。但使闺庭多乐事，浮云富贵不须期。"
        },
        {
            "标题": "汪扶晨六十有赠 其四",
            "作者": "屈大均",
            "内容": "早年温丽笔，衰白益生春。玉满文鱼腹，珠多老蚌唇。\n墨分胶漆友，茶与水云人。养寿同园绮，商颜待作邻。"
        },
        {
            "标题": "平湖逢马培原给谏时给谏被沙门眼",
            "作者": "屈大均",
            "内容": "平湖雨过白鸥飞，有客扁舟薄暮归。明月渐圆居士法，天花犹著比丘衣。\n湘累梦寐通瑶圃，梅福封章隔紫微。去国离家予亦久，相逢萧寺泪同挥。"
        },
        {
            "标题": "为定安董大令寿",
            "作者": "屈大均",
            "内容": "宓子能为政，当时最少年。神明因取友，清静只鸣弦。\n君作琼南令，今同单父贤。妙龄方十九，高弟是三千。\n邑小滨炎海，堂虚隐瘴烟。乘閒桑柘外，折节父兄前。\n鱼识河鲂美，禽知么凤妍。槟榔青满子，茉莉绿成钱。\n讼少无三木，书多有八编。勤休星出入，清已日流传。\n及此春秋富，弥令冰雪坚。初升欣旭景，为寿未须筵。"
        },
        {
            "标题": "哥某方伯",
            "作者": "屈大均",
            "内容": "方岳开南极，台门俯药洲。捲将明圣水，来作海珠流。\n禾黍多阴雨，壶觞及素秋。寿星相照曜，长接紫薇楼。"
        },
        {
            "标题": "汪扶晨六十有赠 其二",
            "作者": "屈大均",
            "内容": "老友稀江左，年龄尽与君。无才真大药，有道总浮云。\n得草麑相命，逢花鹤不分。未知潜口路，多少桂丛薰。"
        },
        {
            "标题": "汪扶晨六十有赠 其三",
            "作者": "屈大均",
            "内容": "殷勤来尺素，读罢置兰襟。雀亦开全尾，蕉休捲半心。\n故人真好我，旷世一知音。百岁期钟子，洋洋听玉琴。"
        },
        {
            "标题": "汪扶晨六十有赠 其一",
            "作者": "屈大均",
            "内容": "梦魂元处所，只是向潜溪。白发有吾友，黄山知更西。\n命将盘石似，身已偃松齐。六十诗逾好，峰峰笑旧题。"
        },
        {
            "标题": "奉答汪于鼎赠予六十岁之作 其三",
            "作者": "屈大均",
            "内容": "岭海相期又十霜，无因笑语郁川阳。玉勾自可分兄弟，姑射何须应帝王。\n瀑里云门三洞小，谼中石笋一天长。何时邂逅虬山麓，并坐谈经花满床。"
        },
        {
            "标题": "奉答汪于鼎赠予六十岁之作 其一",
            "作者": "屈大均",
            "内容": "白头频得故人怜，惠寄诗歌祝大年。莱子妻存难作相，苏耽母在不登仙。\n六旬有耳师尼父，八十无心待渭川。生日劬劳空涕泪，未知何以报穹天。"
        },
        {
            "标题": "寿龚给谏母苏太夫人",
            "作者": "屈大均",
            "内容": "令子循良擢琐闱，斑衣恩赐五时衣。辞朝暂与鹓鸾别，拜母频为鸿鹄飞。\n谏果秋含朱实大，慈萱春映白华肥。黄门献纳相须甚，早奉宣文向紫微。"
        },
        {
            "标题": "族兄鸣生翁八十有一生日口占为寿 其一",
            "作者": "屈大均",
            "内容": "地当南极老人多，况复沙亭满太和。兄在吾宗今最长，千钟将奈寿星何。"
        },
        {
            "标题": "早春宴集三闾书院即事",
            "作者": "屈大均",
            "内容": "海岸犹馀积雪光，春寒绝不似炎方。莺声亦有江南好，梅蕊从无塞北香。\n五柳春秋空甲子，三闾歌舞是东皇。嘉辰宴会良难得，且共衔杯到夕阳。"
        },
        {
            "标题": "书胡春坊述祖德诗后 其一",
            "作者": "屈大均",
            "内容": "海邑多遗爱，人思子大夫。精灵三粤在，俎豆百蛮孤。\n功德光前史，文章启后儒。贤孙能早达，展拜到松梧。"
        },
        {
            "标题": "书胡春坊述祖德诗后 其二",
            "作者": "屈大均",
            "内容": "丕承惟烈祖，大雅有慈孙。作颂歌先德，流声满越门。\n精微为孝享，羽翼是文言。肃肃典型在，钦哉汝后昆。"
        },
        {
            "标题": "赠陈子新婚",
            "作者": "屈大均",
            "内容": "秦嘉美才藻，昔赋述婚诗。今子绸缪夕，能无伉俪辞。\n月明邀笛步，花发合欢枝。凫雁为卿弋，翱翔昧旦时。"
        },
        {
            "标题": "送严藕渔宫允还梁溪 其四",
            "作者": "屈大均",
            "内容": "辞翰工无敌，惭予非赏音。无能师笔势，不敢说文心。\n团扇书难得，生绡乞至今。萧萧一水石，珍重比云林。"
        },
        {
            "标题": "送严藕渔宫允还梁溪 其二",
            "作者": "屈大均",
            "内容": "珥笔蓬莱久，三年接御屏。人如若耶月，客是富春星。\n莫恨蛾眉短，须愁兰佩馨。金螭东畔立，可许一沉冥。"
        },
        {
            "标题": "送严藕渔宫允还梁溪 其三",
            "作者": "屈大均",
            "内容": "作客来南海，迢遥别禁闱。平生紫芝草，不愧一当归。\n吴米冬舂白，湘鱼春鲙肥。停舟待丹荔，未可片帆飞。"
        },
        {
            "标题": "送严藕渔宫允还梁溪 其八",
            "作者": "屈大均",
            "内容": "日南无月令，秋菊向春开。嗟尔采芳客，花时鼓棹回。\n金装殊未满，香浦好重来。父老看持节，雍雍陆贾才。"
        },
        {
            "标题": "双雁儿",
            "作者": "屈大均",
            "内容": "鸣笳叠鼓又黄昏。散哨骑，掩旗门。曲吹公主嫁乌孙。\n教争琶，拭泪痕。"
        },
        {
            "标题": "布水村题姬人旧居",
            "作者": "屈大均",
            "内容": "三水西头紫石矶，旧时桃叶此扃扉。绿萝生长存闾井，碧玉人家本细微。\n树解生珠琼蚌似，花能吐凤赭桐希。拟从双角携公姥，孺子宫边白首归。"
        },
        {
            "标题": "木棉 其二",
            "作者": "屈大均",
            "内容": "万朵随波似泛杯，浮沉又似水灯来。三江染尽桃花水，一道红泉划不开。"
        },
        {
            "标题": "陈守戎招饮同王陈二君分赋",
            "作者": "屈大均",
            "内容": "芙蓉结子水蕉开，照客何须火凤来。白日留人双玉貌，长星奉汝一金杯。\n孙单定有瓶侯赏，都尉休虚剑客才。宾主孤儿怜好在，相逢不用哭龙堆。"
        },
        {
            "标题": "下弦月",
            "作者": "屈大均",
            "内容": "下弦今夜月，隐影半规明。以雪光微食，因风影又生。\n江连云汉泻，天与水灯平。不寐怜蟾兔，残时更有情。"
        },
        {
            "标题": "易水行",
            "作者": "屈大均",
            "内容": "荆卿匕首渐离筑，诸侯宾客一时哭。筑声总为故人悲，下报知交擿不迟。\n白首相要在一死，缟冠相送未多时。生劫宁因燕太子，深雠多为樊于期。\n风雨萧萧生易水，一歌直与招魂似。吾家渐离应与俱，彼竖舞阳安用此。\n亦知此去事无成，争奈田光一死轻。剑术虽工亦何益，丈夫原不为功名。"
        },
        {
            "标题": "少年游 芭蕉",
            "作者": "屈大均",
            "内容": "水蕉心老苦难开。春作剪刀催。油罗衫影，冰消裙影，荡漾拂帘来。"
        },
        {
            "标题": "西峰下窥水帘洞作",
            "作者": "屈大均",
            "内容": "玉井潜流为瀑布，诸峰喷薄如烟雨。天风吹断水晶帘，似见投壶诸玉嫭。\n河汉纵横难为梁，欲度不度愁参商。石髓金精不我与，银台玉室徒相望。\n山鬼幽篁悲昼晦，美人其雨怨朝阳，行歌散发且徜徉。"
        },
        {
            "标题": "美人",
            "作者": "屈大均",
            "内容": "美人爱辞赋，自号曰文君。天使鸾凰合，人教绿绮闻。\n千秋一放诞，绝世此清芬。锦水琴台在，高高入暮云。"
        },
        {
            "标题": "自浈阳至穗城江行有作 其一",
            "作者": "屈大均",
            "内容": "欲雨空蒙翠益深，秋光不逐夕阳沉。虚无树影迷烟棹，幽咽猿声和水琴。\n石叠青螺全作髻，峰抽碧玉半成簪。谽谺洞口云争吐，湿尽衣裘冷不禁。"
        },
        {
            "标题": "题惠阳叶氏园 其二",
            "作者": "屈大均",
            "内容": "门外双湖水合流，丰湖春似鳄湖秋。有时象岭烟霞散，隐隐空中二石楼。"
        },
        {
            "标题": "题惠阳叶氏园 其四",
            "作者": "屈大均",
            "内容": "九月银鱼出水长，银鱼风起水泱泱。银瓶汲取姚坑水，来煮银鱼香复香。"
        },
        {
            "标题": "题惠阳叶氏园 其五",
            "作者": "屈大均",
            "内容": "可惜江山今已非，先臣功业在金微。汉家祗有天山月，来照樽前旧锦衣。"
        },
        {
            "标题": "题惠阳叶氏园 其一",
            "作者": "屈大均",
            "内容": "江山战后日萧条，壮士闻笳惨不骄。兄弟登高犹九日，君臣失路已三朝。"
        },
        {
            "标题": "题惠阳叶氏园 其三",
            "作者": "屈大均",
            "内容": "湖心亭子更风凉，山雨飞来若散霜。莲叶莲花争出水，不愁无处宿鸳鸯。"
        },
        {
            "标题": "高廉雷三郡旅中寄怀道香楼内子 其五",
            "作者": "屈大均",
            "内容": "甘蔗茎多汁，槟榔子满房。道中虽解渴，闺里更生香。\n马上苔痕滑，车盘石磴长。飞飞合浦叶，何日始还乡。"
        },
        {
            "标题": "高廉雷三郡旅中寄怀道香楼内子 其七",
            "作者": "屈大均",
            "内容": "此日称闺秀，三娘复令娴。贫愁书卷少，病惜笔床閒。\n组绣凭双媵，钗钿买一山。心光怜水月，禅坐碧池间。"
        },
        {
            "标题": "高廉雷三郡旅中寄怀道香楼内子 其十一",
            "作者": "屈大均",
            "内容": "驰驱嗟命苦，四十好端居。深井宁无里，中田尚有庐。\n堂前呼犬子，膝下玩蚕书。莫问霸王事，吾才日以疏。"
        },
        {
            "标题": "高廉雷三郡旅中寄怀道香楼内子 其九",
            "作者": "屈大均",
            "内容": "赤蟹秋来美，蛮娘素手分。心憎巾影拂，梦恨鬓花薰。\n椰子含甘液，伽南吐紫氛。幽闺人正苦，不忍恋徐闻。"
        },
        {
            "标题": "高廉雷三郡旅中寄怀道香楼内子 其十五",
            "作者": "屈大均",
            "内容": "树树山鹕唤，村村竻竹围。炎云秋更起，清露午芳晞。\n高士难求食，佳人易乐饥。归与浮峤曲，与子共芝薇。"
        },
        {
            "标题": "舜庙",
            "作者": "屈大均",
            "内容": "虞帝时巡北岳还，翠华南驻雁门山。千秋玉殿临边起，万里龙髯出塞攀。\n雪尽滹沱穿大卤，云生句注失寒关。竹书多少龙鱼恨，空有皇英惨玉颜。"
        },
        {
            "标题": "高廉雷三郡旅中寄怀道香楼内子 其十",
            "作者": "屈大均",
            "内容": "课妾香奁体，娱姑绿绮声。燠寒勤诊问，甘毳苦经营。\n庑下书能著，墙东隐已成。因人又于役，贫使别离轻。"
        },
        {
            "标题": "司马长卿",
            "作者": "屈大均",
            "内容": "少年工击剑，壮岁好探书。不与邹枚友，那能著子虚。\n怜才惟一女，好色似三闾。晋代诸名士，风流总不如。"
        },
        {
            "标题": "高廉雷三郡旅中寄怀道香楼内子 其十三",
            "作者": "屈大均",
            "内容": "白发孀姑在，鸡鸣汝问安。长先诸妾起，不顾一身寒。\n抹丽装花引，沉香制笔盘。新诗多丽则，娣姒定传看。"
        },
        {
            "标题": "题蒲涧帘泉宴坐图为朱君 其四",
            "作者": "屈大均",
            "内容": "羽化英雄事，吾生未寂寥。无花非药饵，有酒即松乔。\n汝逐安期去，能将蒯彻招。朱明深洞口，末隔水帘遥。"
        },
        {
            "标题": "高廉雷三郡旅中寄怀道香楼内子 其十四",
            "作者": "屈大均",
            "内容": "路暗随萤火，行行陷泽中。阴森山鬼影，凛冽野鹰风。\n汗洒炎云湿，愁将碧水空。幽闺知己在，未拟哭途穷。"
        },
        {
            "标题": "高廉雷三郡旅中寄怀道香楼内子 其十二",
            "作者": "屈大均",
            "内容": "夫人张绣幰，刺史奋罗裙。犀杖先朝泪，鸾旗女子军。\n英雄归粉黛，事业比桓文。肃肃瞻遗像，题诗一报君。"
        },
        {
            "标题": "高廉雷三郡旅中寄怀道香楼内子 其八",
            "作者": "屈大均",
            "内容": "遂我幽栖志，平生得孟光。况兼鸾凤彩，益助薜萝香。\n月夕联珠句，花晨对羽觞。不须怀媚蝶，欢爱在文章。"
        },
        {
            "标题": "高廉雷三郡旅中寄怀道香楼内子 其六",
            "作者": "屈大均",
            "内容": "日日廉阳道，愁攀碧柳枝。可怜千万缕，总是一相思。\n海女开珠玉，蛮童斗画眉。夜光应购得，归作耳珰垂。"
        },
        {
            "标题": "钗头凤 二首 其一",
            "作者": "屈大均",
            "内容": "春毛靓。黄茸映。闻香不觉花开顶。炉烟大。舒翎待。\n水沉魂气。那飞帘外。在。在。在。"
        },
        {
            "标题": "从阳曲呈邑大令 其四",
            "作者": "屈大均",
            "内容": "自作图经补昔人，更将风俗与维新。牛刀一中桑林舞，是处弦歌返太淳。"
        },
        {
            "标题": "从化县斋有古松一株见而叹之",
            "作者": "屈大均",
            "内容": "古松一树愁拘束，生长县斋非空谷。贪与仙人吏隐同，女萝亦免樵苏辱。\n臃肿偏多鳞甲开，知是龙身不敢触。枝柯多节或空心，膏流未免因肥沃。\n官閒一日三摩娑，自汲寒泉与洗浴。松花春熟入怀香，黄多绝胜金如粟。"
        },
        {
            "标题": "庞祖如以张乔美人画兰见赠诗以答之 其四",
            "作者": "屈大均",
            "内容": "相国真书少，银钩为紫鸯。美令纨扇贵，忠使墨花香。\n松柏歌难歇，兰荪恨正长。义公魂魄在，应倚杜秋娘。"
        },
        {
            "标题": "荔支 其四",
            "作者": "屈大均",
            "内容": "月中不辨赤瑛盘，笑揽飞琼仔细看。君欲身轻成大药，莫辞多啮女唇丹。"
        },
        {
            "标题": "送别祺公先生 其四",
            "作者": "屈大均",
            "内容": "拔剑凉风出，雌雄傍尔飞。灵含爱子魄，光助霸王威。\n一日悲歌合，平生游侠非。殷勤解相赠，凭此报恩晖。"
        },
        {
            "标题": "凄凉犯 得旧部曲某某书",
            "作者": "屈大均",
            "内容": "桂林旧部，多年散、监军亦向农圃。宝刀血锈，花骢齿长，总归尘土。\n英雄命苦，恨当日、江山不取。令三千、奇才虓虎冷落尽无主。\n回忆沙场上，日日投醪，气雄相鼓。旧标在否。几人还、锦衣歌舞。\n报有戎旗，把书帛、殷勤奇与。念恩私、两载剪拂，俾作翮羽。"
        },
        {
            "标题": "送从弟无极归里 其三",
            "作者": "屈大均",
            "内容": "云中有二老，采薇何从容。洞房隐青岩，卉木交蒙茏。\n处幽含圣神，被我太古风。我祖蹈云天，窈窕相追从。\n《离骚》合经术，规谏心无穷。子其玩微词，追琢为楚风。\n谗邪譬云蜕，君子喻虬龙。金相而玉质，惊采开童蒙。"
        },
        {
            "标题": "送从弟无极归里 其一",
            "作者": "屈大均",
            "内容": "白云忽改容，愀凄若风雨。黄龙何宛蟺，相追在洲渚。\n同气不相离，庶几吾与汝。与汝怀芬芳，离骚绳祖武。\n崇兰恶无实，相将树稷黍。泰山易崩颓，相将保鸿羽。\n成仁即神仙，韩终非所许。愿言守儒术，毋坠先人绪。"
        },
        {
            "标题": "送从弟无极归里 其二",
            "作者": "屈大均",
            "内容": "重华托神仙，解体升九疑。离宫若云浮，欲陟无天梯。\n垂衣接万灵，弃我独如遗。茕茕在中野，熊罴鸣相追。\n弟兄贵急难，骨肉无乖离。子能禦外侮，羁旅吾何悲。\n今朝途路穷，双凫忽分飞。商飙吹白云，怅望徒沾衣。"
        },
        {
            "标题": "送韩石耕",
            "作者": "屈大均",
            "内容": "我闻黄山有汤泉，轩辕浴之飞紫烟。琼楼珠阙万峰连，瀑布为梁度群仙。\n白云瀰漫如沧海，丹台石笋忽不在。天风吹开金芙蓉，中有日月纷光彩。\n送君归去餐日华，桃花片片是丹砂。三日容颜如玉女，却来同我登青霞。"
        },
        {
            "标题": "送韩子之秦",
            "作者": "屈大均",
            "内容": "怜君迢递去咸东，万古兴亡在眼中。八水已吞秦旧塞，五云犹绕汉离宫。\n貂衣夜拥终南雪，玉勒秋嘶太白风。珍重寸心休漫许，间从草野识英雄。"
        },
        {
            "标题": "别王于一往雁宕",
            "作者": "屈大均",
            "内容": "拂衣西雁荡，濯足大龙湫。岂敢为高尚，孤云无所求。\n芙蓉开太白，瀑布挂飞楼。君有怀仙曲，因风寄十洲。"
        },
        {
            "标题": "送黄生扶其父丽农隐君榇还吴兴 其一",
            "作者": "屈大均",
            "内容": "汝父先朝露，人悲失首丘。伯鸾频客死，梅福早仙游。\n返葬关河杳，招魂弟子愁。艰难扶衬去，嗟尔孝无俦。"
        },
        {
            "标题": "送黄生扶其父丽农隐君榇还吴兴 其五",
            "作者": "屈大均",
            "内容": "临风尽一哭，泪洒越江滨。白首少知己，黄泉多故人。\n引棺愁道远，磨镜苦家贫。何日杼山上，来披宿草春。"
        },
        {
            "标题": "送黄生扶其父丽农隐君榇还吴兴 其二",
            "作者": "屈大均",
            "内容": "亦有要离墓，无如傍哲兄。没犹敦孝友，生不爱功名。\n白雪才难尽，黄花节已成。瓜田今罢灌，苕水为谁清。"
        },
        {
            "标题": "送黄生扶其父丽农隐君榇还吴兴 其三",
            "作者": "屈大均",
            "内容": "白首遗民少，青山故国非。谁怜沟壑里，尽是芰荷衣。\n逆旅烟多冷，浮生露易晞。孤儿怜尔苦，匍匐墓田归。"
        },
        {
            "标题": "送黄生扶其父丽农隐君榇还吴兴 其四",
            "作者": "屈大均",
            "内容": "白华天性好，黄石父书存。讵改三年道，难忘五世恩。\n剑虹浮白日，兵气结黄昏。年少多轻侠，须将诗礼敦。"
        },
        {
            "标题": "送陈五黄门访药禅师 其二",
            "作者": "屈大均",
            "内容": "丈夫殊未遇，努力食嗟来。况有青琴在，那忧白发催。\n吴山朝步马，越水暮流杯。不有三禅客，谁怜一代才。"
        },
        {
            "标题": "送陈五黄门访药禅师 其一",
            "作者": "屈大均",
            "内容": "白头陈给事，五岳去何迟。君父真无所，神仙亦后时。\n折梅过大庾，炊黍忆东菑。此日宜高卧，浮山与尔期。"
        },
        {
            "标题": "题白鹤峰苏文忠公祠赠用公 其一",
            "作者": "屈大均",
            "内容": "江山故宅一丹丘，手泽萧森古木秋。放逐若非同澧浦，文章争得老罗浮。\n虹桥已为灵妃作，玉带还因老宿留。香火有君禅寂在，不愁无地挹风流。"
        },
        {
            "标题": "送琴客詹大生丈",
            "作者": "屈大均",
            "内容": "长啸和君琴，风吹山水心。不因天籁好，安见古人深。\n自此梦中路，兼之空外音。圣湖明月夜，愁绝一人寻。"
        },
        {
            "标题": "庚午腊月丙寅举第五子阿需值慈大人八十有七生日喜赋 其一",
            "作者": "屈大均",
            "内容": "又举商瞿第五儿，方开大母寿筵时。婆孙共物龄应与，父子同庚命可知。\n朔雪不须迎腊早，南风好为送年迟。梅花笑向高堂道，雏凤生多凤未衰。"
        },
        {
            "标题": "送人之燕中 其二",
            "作者": "屈大均",
            "内容": "市井都非昔，屠沽岂有人。酒垆惟马乳，花陌总车尘。\n戎索今无外，胡天亦早春。辽东君更去，好絮管宁巾。"
        },
        {
            "标题": "送麦子之松江 其一",
            "作者": "屈大均",
            "内容": "闻道鲈鱼三泖多，季鹰秋兴在烟波。君行更尽吴淞酒，身后浮名奈尔何。"
        },
        {
            "标题": "送麦子之松江 其二",
            "作者": "屈大均",
            "内容": "风吹不散落花愁，泪共三江江水流。一代红颜是知己，为予多谢月珠楼。"
        },
        {
            "标题": "送苏友燕",
            "作者": "屈大均",
            "内容": "平生志沮溺，未有耦耕人。之子思南亩，将归及暮春。\n湖田淮口接，水屋白鸥邻。名父难为子，期将素业新。"
        },
        {
            "标题": "送麦子之松江 其三",
            "作者": "屈大均",
            "内容": "明到红梅古驿边，停车且傍酒家眠。酒星天上应无酒，不若人间作酒泉。"
        },
        {
            "标题": "送人之塞上",
            "作者": "屈大均",
            "内容": "翩翩裘马走卢奴，卧遍燕姬春酒垆。射猎不须留白羽，关山一任塞飞狐。\n枌榆岂必江南好，鸿鹄繇来垄上无。雨雪霏霏怜岁暮，英雄泪尽紫驼酥。"
        },
        {
            "标题": "送人归吴兴拜母",
            "作者": "屈大均",
            "内容": "罨画帆归幸未迟，高堂相见妙颜怡。庭开蛱蝶仙灵扇，户拂蟏蛸子母丝。\n服贾休为南海客，求仙已得葛洪师。采兰朝夕兼鲂鲤，莫但清斋白首时。"
        },
        {
            "标题": "送王子从军",
            "作者": "屈大均",
            "内容": "太白天将军，夜来穿月出。光芒一何长，直使阴精失。\n吁嗟兵象见，变乱将无日。怜君虎豹姿，自此难安佚。\n子房青云士，高尚素无匹。一朝去从军，鞍马如风疾。\n经营罗甸兵，左右哀牢帅。天心早能知，王命多论述。\n英雄方缤纷，囊括须高密。王侯宁有种，厮养亦胶漆。\n仲夏珠江湄，送君情洋溢。离支堆玉盘，花露甘如蜜。\n半醉即扬鞭，乳羊啖未毕。慷慨辞故人，故人多卓逸。\n羊裘钓泽中，亦有男子一。"
        },
        {
            "标题": "张二丈画马送予出塞诗以酬之",
            "作者": "屈大均",
            "内容": "我栖罗浮四百峰，十年学道师老龙。忽睹扶桑上红日，真人飞出药珠宫。\n迩来剑得白猿术，登台尝舞双芙蓉。清泉白石心已厌，慷慨欲游关塞中。\n怜君少小事游侠，智勇深沉慕荆聂。悲来每叩玉壶歌，酒酣频向南山猎。\n平生画出真骅骝，将寻天子昆崙丘。万里风沙开缟素，千群汗血骋王侯。\n今朝闻我天山去，停杯不觉泪如雨。可怜陌上握别时，桃花乱落黄鹂语。\n黄鹂睍睆不堪听，离家去国怨孤征。白草连天过鹿碛，黄云蔽日向龙庭。\n不是摩腾取贝叶，将同介子持长樱。叹君五十无知己，黄金散尽惭妻子。\n不能杖剑远相从，猿肱燕颔徒为尔。空将秃笔扫龙媒，送我直上单于台。\n神骏已居曹霸上，鹰腾肯让卫青才。纷纷世上皆凡马，如此骐驎空冀野。\n为君携出玉门关，戎王应奉千金价。秋夜悬军瀚海西，哀笳吹月马频嘶。\n此时思尔茅堂里，赋就铙歌待客归。"
        },
        {
            "标题": "送人之燕中 其一",
            "作者": "屈大均",
            "内容": "万里燕山势，长蛇带塞雄。边王来大辈，朔马满离宫。\n万户哀笳里，三关大帐中。园陵君莫问，衰草自无穷。"
        },
        {
            "标题": "闻前州守王君谈德庆山川之胜诗以赠之",
            "作者": "屈大均",
            "内容": "两峡吾怜大小湘，嘉鱼十月作羹香。越城灵怪传龙女，汉使风流在锦塘。\n万里浈阳来士马，一年南武有衣裳。君为剌史如驰驿，谁使神君不得长。"
        },
        {
            "标题": "送王处士灵柩归祔锡山先茔 其三",
            "作者": "屈大均",
            "内容": "瘗尔衣冠在玉峰，风云惨淡待相从。青莲岂可为金粟，黄石还应作赤松。\n情尽英雄虽羽化，身高神智未龙钟。棺中尧典无长夜，旸谷氤氲接二禺。"
        },
        {
            "标题": "秋日集汪氏寓斋同用支字",
            "作者": "屈大均",
            "内容": "凉随数点雨，蕉叶未全知。暑退无多客，秋来莫少期。\n月争宫饼大，花让玉杯迟。可惜当炎夏，无缘赌荔枝。"
        },
        {
            "标题": "送王处士灵柩归祔锡山先茔 其二",
            "作者": "屈大均",
            "内容": "沈湎何曾日举杯，殷勤荷锸越王台。疏狂岂必青蝇吊，卑湿何劳子服来。\n夷惠半生虚白首，彭殇一笑总黄埃。文章速朽都无恨，化作瑶葩亦见才。"
        },
        {
            "标题": "送王处士灵柩归祔锡山先茔 其一",
            "作者": "屈大均",
            "内容": "素冠相送出梅关，反葬东吴有故山。死友谁将平子去，孤儿自载伯鸾还。\n沙床散发风流甚，麈尾成松日夕閒。我尚为人争便得，幅巾追逐白杨间。"
        },
        {
            "标题": "答姜十三送游天台之作",
            "作者": "屈大均",
            "内容": "昔我随远公，幽居庐山南。香炉峰下水，濯遍十三潭。\n松萝花开覆盘石，卧视秋云天外白。秋云舒捲本无心，忽向天台弄素琴。\n逢君散带耶溪上，赠我幽兰积雪吟。我有双白鹤，欲放沃洲山。\n朝啄苍梧之珠尘，暮随明月东海还。期君来听九皋唳，天籁清寥非世间。"
        },
        {
            "标题": "送王处士灵柩归祔锡山先茔 其四",
            "作者": "屈大均",
            "内容": "明年宿草惠泉东，怅望松楸白露中。咫尺要离吴烈士，参差樗里汉行宫。\n鱼灯亘古精灵接，麦饭先人伏腊同。含笑九原长已矣，渊冰孝子一身终。"
        },
        {
            "标题": "怅望为家礼部兄贲士兵部兄泰士作",
            "作者": "屈大均",
            "内容": "怅望滇南杀气凝，十年龙血已成冰。红霞尚自依行殿，白草无从问义陵。\n诸葛但教兄弟在，文渊应见帝王兴。艰难六诏归来日，花萼名高世所称。"
        },
        {
            "标题": "立春日送雁",
            "作者": "屈大均",
            "内容": "一声辞涨海，飞向雁门归。是日春盘会，因君启竹扉。\n相看人渐远，相忆字应稀。南国如今日，谁言塞上非。"
        },
        {
            "标题": "紫萸香慢 送雁",
            "作者": "屈大均",
            "内容": "恨沙蓬，偏随人转，更怜雾柳难青。问征鸿南向，几时暖返龙庭。正有无边烟雪，与鲜飚千里，送度长城。向并门少待，白首牧羝人，正海上，手携李卿。秋声，宿定还惊。愁里月，不分明。又哀笳四起，衣砧断续，终夜伤情。跨羊小儿争射，恁能到，白蘋汀。尽长天遍排人字，逆风飞去，毛羽随处飘零，书寄未成。"
        },
        {
            "标题": "素馨 其四",
            "作者": "屈大均",
            "内容": "如云留一半，香不散天明。湿处能消暑，乾时亦助情。\n摘分蛮女手，穿遍越王城。竞向千门卖，金钱掷不轻。"
        },
        {
            "标题": "素馨",
            "作者": "屈大均",
            "内容": "不到花田上，安知雪有香。盛开宜酷日，半吐在斜阳。\n绕髻人人艳，穿灯处处光。月中持綵缕，忙杀是珠娘。"
        },
        {
            "标题": "素馨 其二",
            "作者": "屈大均",
            "内容": "向夕分儿女，人人雪一围。绕宜云髻大，穿要綵丝微。\n花贩来能蚤，花田去不稀。年年当酷暑，家以素馨肥。"
        },
        {
            "标题": "素馨 其一",
            "作者": "屈大均",
            "内容": "无钱花亦买，暮暮上头来。香得双鬟吐，光含片月开。\n珠珰争大串，茉莉让重台。细草穿灯好，枝枝照酒杯。"
        },
        {
            "标题": "送姜克犹归山阴 其一",
            "作者": "屈大均",
            "内容": "深秋岂是送君时，落叶哀蝉悲复悲。青岁自怜多独往，白头人恨少相知。\n风流南国无词客，秀丽西家有美施。为向若耶溪上问，苍苍苔色几人思。"
        },
        {
            "标题": "季伟公赠我朱子纲目诗以答之",
            "作者": "屈大均",
            "内容": "春秋之后有纲目，有如日月光相逐。月光元自日光来，紫阳一日三膏沐。\n地义天经总在兹，温公书法不曾知。背秦岂合诬周赧，篡汉那堪奖魏丕。\n昭烈一隅元正统，武侯六出本王师。乱臣贼子不诛灭，黄初却在建安时。\n笔削无过助凶逆，褒贬乃自行阿私。牝鸡亦可当尊位，吕武纪年此何义。\n英宗忽使考仁宗，父子可怜名实戾。真是尼山一罪人，紫阳不出无天伦。\n冠履一朝辨上下，血气自此知尊亲。史中有经何精粹，素王宗子真无坠。\n此书君乃肯相贻，诵读自今忘夜寐。年来辞赋已无心，早岁春秋元有志。\n书法只今在草野，一部成仁吾史记。上师尼父下紫阳，空名不敢遗天王。\n天留一岛作华夏，茫茫海外长相望。"
        },
        {
            "标题": "苏武慢",
            "作者": "屈大均",
            "内容": "雪压天低，云随山断，咫尺长城无影。新魂哭月，古雪凝冰，沙际至今微冷。\n卷叶呜呜，未秋吹起霜风，凋翎频整。望白登台畔，国殇何在，在人头岭。"
        },
        {
            "标题": "虞美人 二首 其一",
            "作者": "屈大均",
            "内容": "素馨茉莉休分别。大小总如冰雪。朵朵开当明月。\n彩缕穿成结。因沾膏沐香逾绝，围髻更教重叠。未曙花田亲掇。\n要解郎心热。"
        },
        {
            "标题": "苏武墓 其一",
            "作者": "屈大均",
            "内容": "古柏阴森绕夜台，枝枝只解向南开。麒麟阁上应图此，黛色参天雪窖来。"
        },
        {
            "标题": "诉衷情近　西宁山中",
            "作者": "屈大均",
            "内容": "野烟霁处，掩映茅茨乍见，家家谁碓舂香，一一山蓝采笋。\n愁是画眉催起，深浅蛮妆，总把山花衬。"
        },
        {
            "标题": "苏武墓 其二",
            "作者": "屈大均",
            "内容": "苍苍不改岁寒姿，绝似天山齧雪时。墓左株株皆祭酒，行人再拜不曾迟。"
        },
        {
            "标题": "岁朝咏史作 其二",
            "作者": "屈大均",
            "内容": "未增冠带室，空老霸王师。北指蚩尤暗，南行太岁迟。\n阳门风已转，阴国雪犹吹。辛苦梅花发，先春自一枝。"
        },
        {
            "标题": "岁朝咏史作 其五",
            "作者": "屈大均",
            "内容": "立春先一日，寒绝雨难晴。未尽玄黄血，犹含杀伐声。\n北人嫌日暖，南国喜春明。雪自边关至，年来满越城。"
        },
        {
            "标题": "岁朝咏史作 其六",
            "作者": "屈大均",
            "内容": "二雏孩笑日，三妇丽华时。不少闺庭乐，犹深岁序悲。\n英豪难首事，幽独易先知。学易何曾晚，吾将自得师。"
        },
        {
            "标题": "岁朝咏史作 其一",
            "作者": "屈大均",
            "内容": "阴从元日合，寒向立春来。肃杀何时尽，阳和讵肯回。\n乾坤兵气塞，岁月汉疆开。泰乙亲祠未，还期指越台。"
        },
        {
            "标题": "琴调相思引 素馨花",
            "作者": "屈大均",
            "内容": "笑掷金钱买几升。半穿璎珞作珠灯。一家纤手，细细贯丝绳。"
        },
        {
            "标题": "岁朝咏史作 其三",
            "作者": "屈大均",
            "内容": "诸将能锋锐，何须咫尺书。王师忧外老，敌国惜中虚。\n水急官桥断，山长戍鼓疏。攻城原下策，万众莫踟蹰。"
        },
        {
            "标题": "素馨花灯",
            "作者": "屈大均",
            "内容": "越女花田采摘归，满城花片雪霏霏。已将宝髻盘千串，更作珠灯似九微。\n入夜光随明月上，凌朝香化彩云飞。丹心不共兰膏烬，愿照君王翡翠帏。"
        },
        {
            "标题": "点绛唇 素馨花灯",
            "作者": "屈大均",
            "内容": "忙杀珠娘，未开已上花田渡。鬓边分取。灯作玲珑去。"
        },
        {
            "标题": "岁朝咏史作 其四",
            "作者": "屈大均",
            "内容": "草野犹王土，江山匪故家。长眠思白日，每饭念神华。\n汉垒无龙额，秦关有马加。南枝春信断，休问岭头花。"
        },
        {
            "标题": "买陂塘 其五",
            "作者": "屈大均",
            "内容": "买陂塘、尽栽莲种，白莲花比红好。贪伊多藕休伤叶，看作露房偏早。\n花卖了。把叶叶、香萝包饭尝新稻。芙蓉半槁。又子乳茨菰，笋肥茭白，生满接洲岛。"
        },
        {
            "标题": "生日客韶阳作 其三",
            "作者": "屈大均",
            "内容": "高堂百岁仗孙嵩，我要奇龄与母同。早学长生因奉养，白头膝下待还童。"
        },
        {
            "标题": "采石题太白祠 其三",
            "作者": "屈大均",
            "内容": "牛渚西江月色新，清光长见谪仙人。诗多讽谏因天宝，道在佯狂得季真。\n金铉已销飞燕口，锦袍空映凤凰身。垂辉不用多删述，天与英雄只老春。"
        },
        {
            "标题": "怀桂林",
            "作者": "屈大均",
            "内容": "太华儿孙在桂林，参天笋石总森森。东西柱向穿山出，左右江连峤水深。\n光禄堂前曾酌酒，伏波岩上复鸣琴。军书一卷留苔藓，他日思从洞口寻。"
        },
        {
            "标题": "采石题太白祠 其四",
            "作者": "屈大均",
            "内容": "乐府篇篇是楚辞，湘累之后汝为师。鸟栖岂写亡吴怨，猿啸惟传幸蜀悲。\n烟水苍茫投赋地，霜林寂历礼魂时。重华一别无消息，终古龙鱼恨在兹。"
        },
        {
            "标题": "太白祠",
            "作者": "屈大均",
            "内容": "翰林馀俎豆，宫锦至今香。光复真繇汝，功名亦可王。\n山川增气势，风雅有辉光。一片郎官水，风流未忍忘。"
        },
        {
            "标题": "白华园作 其十九",
            "作者": "屈大均",
            "内容": "白芋持为粉，良姜用作齑。雌雄多笋竹，一夜出林齐。"
        },
        {
            "标题": "采石题太白祠 其一",
            "作者": "屈大均",
            "内容": "才人自古蛟龙得，太白三闾两水仙。辞赋已同双日月，精灵还作一山川。\n江间绝壁丹青出，木末飞楼俎豆悬。千载人称诗圣好，风流长在少陵前。"
        },
        {
            "标题": "采石题太白祠 其二",
            "作者": "屈大均",
            "内容": "英雄有命在文章，岂惜飘零蜀道长。谈笑不须同太傅，功名自可与汾阳。\n青莲一去无仙客，金粟重来只醉乡。白玉盘中双照影，输君华发似秋霜。"
        },
        {
            "标题": "潭上作",
            "作者": "屈大均",
            "内容": "清浅西南潭，白波跳霜雪。一片秋光寒，谁知是明月。"
        },
        {
            "标题": "酌贪泉作和人",
            "作者": "屈大均",
            "内容": "朝饮贪泉水，暮濯贪泉流。廉夫不可为，仁者皆窃钩。\n天方授盗蹠，吾介徒罹忧。合浦多明珠，朔漠多貂裘。\n仲尼思执鞭，况我斗筲俦。"
        },
        {
            "标题": "潭上作",
            "作者": "屈大均",
            "内容": "鱼食白云影，不知花满潭。持花作香饵，却被白鸥衔。"
        },
        {
            "标题": "唐多令　阅秀水朱竹垞寄静怜词",
            "作者": "屈大均",
            "内容": "东短接西长。晁家小巷香。代州城、最细花娘。行四更当年十四，鸳水客，作鸳鸯。"
        },
        {
            "标题": "堂上行",
            "作者": "屈大均",
            "内容": "堂上老人七十九，绝似麻姑能饮酒。白发垂垂亦至腰，梳头辄命梁鸾妇。\n小妇脔鸡鸡颇肥，大奴斸笋未曾稀。果甘最爱芭蕉实，花好时簪茉莉围。\n当轩一树沙梨熟，男女孙雏分亦足。画眉两两斗歌声，萱草纷纷争一束。\n骥子先教三字经，熊儿早诵九春曲。春来日比人间长，举杯劝日休飞光。\n听泉之妣百有四，沧洲处士八旬强。我今母子如能似，亦为吾族一祯祥。"
        },
        {
            "标题": "桃叶渡",
            "作者": "屈大均",
            "内容": "二月江南望，桃花烂似霞。人言桃叶渡，桃叶胜桃花。"
        },
        {
            "标题": "桃林坪",
            "作者": "屈大均",
            "内容": "窈窕桃林峡，天如匹练垂。石门人独入，谷口马难窥。\n拂席飞泉湿，衔杯白日移。神仙亦尘垢，半壁玉棺遗。"
        },
        {
            "标题": "桃叶渡作",
            "作者": "屈大均",
            "内容": "桃叶三春好，桃花复似霞。君心爱桃叶，不肯爱桃花。"
        },
        {
            "标题": "桃叶曲 其一",
            "作者": "屈大均",
            "内容": "怜花及桃叶，怜叶及桃根。古渡烟波上，相迎笑未言。"
        },
        {
            "标题": "和人北固山下作",
            "作者": "屈大均",
            "内容": "垂竿四十九鲈鱼，北固山前我不如。花草无情先白下，江山有恨首南徐。\n金焦浩渺空天险，龙虎盘回岂帝居。最苦流莺催泪易，声声都是六朝馀。"
        },
        {
            "标题": "题慈云阁",
            "作者": "屈大均",
            "内容": "片片罗浮影，穿窗不是云。老人窥咫尺，玉女隔氤氲。\n苍翠天衣湿，兰荪梵阁熏。丹丘双白水，知向定中闻。"
        },
        {
            "标题": "桂枝香 题潘氏芷园",
            "作者": "屈大均",
            "内容": "山眉不断，与一带暮烟，乍近还远。更有狮洋潮水，入湖回转。\n鱼帆片片乘新涨。爱梅林、雪花晴暖。柳边相送，三沙紫蟹，四沙黄蚬。"
        },
        {
            "标题": "题画兰册 其一",
            "作者": "屈大均",
            "内容": "兰为香祖少人知，花叶多因风露滋。沅澧已无芳草地，青青惟向画中垂。"
        },
        {
            "标题": "题画红梅",
            "作者": "屈大均",
            "内容": "姑射仙人处子同，玉颜偏爱老来红。微酡绝与红梅似，雪染胭脂两颊中。"
        },
        {
            "标题": "题太仓张氏学山园 其四",
            "作者": "屈大均",
            "内容": "不必天风起，松多自有声。谁从人籁外，最得梦魂清。\n果落疑冰响，梅开似月明。主人馀逸兴，还与听啼莺。"
        },
        {
            "标题": "题画竹卷",
            "作者": "屈大均",
            "内容": "谁写枝枝竹影长，墨花飞处即潇湘。琅玕不必栽千亩，自有清阴满石床。"
        },
        {
            "标题": "题画兰册 其二",
            "作者": "屈大均",
            "内容": "罗浮夜半欲开时，多谢微风不肯吹。香隔山来归绢素，祗应骚客梦魂知。"
        },
        {
            "标题": "题太仓张氏学山园 其二",
            "作者": "屈大均",
            "内容": "先公真仲蔚，白首此经营。为养司空志，因高处士名。\n风多长化水，云白欲开晴。岩穴相勾漏，天然一石城。"
        },
        {
            "标题": "题画兰册 其三",
            "作者": "屈大均",
            "内容": "平生作画恨无师，花鸟而今学已迟。欲作道人兰弟子，潇烟湘雨写枝枝。"
        },
        {
            "标题": "题白鹤峰苏文忠公祠赠用公 其二",
            "作者": "屈大均",
            "内容": "袈裟身似岁寒松，白首栖閒祗鹤峰。蝉已无心长不食，龙犹有角更多聪。\n槎江水抱城阴曲，象岭云含塔影重。掌故先朝还记否，兼旬相对喜从容。"
        },
        {
            "标题": "题白鹤峰苏文忠公祠赠用公 其三",
            "作者": "屈大均",
            "内容": "咫尺糟丘即洞天，狂歌一一总通禅。无生不使神仙得，却老休将服食传。\n双岳乍分空雨外，二江长合乱云边。城西更有丰湖好，旧住芙荷四十年。"
        },
        {
            "标题": "九月望后梅已数花先黄菊而发喜赋",
            "作者": "屈大均",
            "内容": "霜降初寒即吐花，不教黄菊擅陶家。篱边秋色兼春色，别作幽人一岁华。"
        },
        {
            "标题": "宿金沙洞",
            "作者": "屈大均",
            "内容": "谷口雨霏霏，樵苏向晚稀。寒花秋尽发，孤鹤夜深归。\n松定闻泉细，峰高见月微。幽怀如有待，竟夕倚岩扉。"
        },
        {
            "标题": "题张氏石鳞山房",
            "作者": "屈大均",
            "内容": "泷东好岩壑，片石亦嵯峨。树树穿云窦，峰峰拂水波。\n落花閒处满，啼鸟静中多。君有茆茨在，栖閒奈乐何。"
        },
        {
            "标题": "题沈君小影",
            "作者": "屈大均",
            "内容": "形影陶公此亦真，羲皇以上更无人。科头不见三千丈，欲为君如漉酒巾。"
        },
        {
            "标题": "一斛珠　题林文木㧬画看竹图",
            "作者": "屈大均",
            "内容": "萧疏翠竹，美人手爪时相触。枝枝叶叶如新沐。写向鹅绫，看尽潇湘绿。"
        },
        {
            "标题": "题张氏石鳞山房 其二",
            "作者": "屈大均",
            "内容": "四壁苍苔满，晴馀瀑布痕。玲珑多洞穴，缭绕尽林园。\n谷口云霞塞，人家彩翠屯。九星岩咫尺，城外有啼猿。"
        },
        {
            "标题": "奉题惠阳王郡侯署中忆雪楼 其三",
            "作者": "屈大均",
            "内容": "姑射元冰雪，炎方亦觉寒。神凝在浮峤，梦去只中盘。\n瀑布为膏泽，芙蓉即大丹。更令楼外水，清作使君滩。"
        },
        {
            "标题": "题桃画",
            "作者": "屈大均",
            "内容": "父年九十二，松翠多霜姿。女年七十一，萱荣含丹晖。\n父乃为女寿，濡笔何淋漓。画出绥山桃，红灼如花时。\n葳蕤带绿叶，硕大垂青枝。五桃象五孙，大小光离离。\n王母此奇果，玉盘盛参差。昔与汉武帝，食之享期颐。\n父今亦方朔，持以与女儿。女为人尊母，福履无穷期。\n康健富筋力，玉杖尚未持。行李已大耋，厥翁方秀眉。\n作使萼绿女，奉觞亦不迟。闺庭日为乐，和气何雍熙。\n嘉庆留此图，令人生孝慈。"
        },
        {
            "标题": "夜集焦将军宅作",
            "作者": "屈大均",
            "内容": "白发奈春何，红颜塞上多。迎来纷宝马，舞去得花罗。\n丝管沉明月，壶觞起绿波。将军饶逸兴，天晓恋鸣珂。"
        },
        {
            "标题": "冬夜宴赵将军宅",
            "作者": "屈大均",
            "内容": "胭脂边女艳，雨雪地炉红。小队银筝合，深情玉盏通。\n歌长愁落月，发白愧惊鸿。明日城西猎，还将舞袖同。"
        },
        {
            "标题": "题青溪姚氏所画梅花册子 其一",
            "作者": "屈大均",
            "内容": "自有青溪客，梅花尽姓姚。罗浮千万树，开落向生绡。"
        },
        {
            "标题": "伍子胥",
            "作者": "屈大均",
            "内容": "箫声凄苦入吴来，隐忍能成报怨才。县目䱐门观寇入，为涛江上荡城开。\n越人白马何劳祭，范子鸱夷亦可哀。入郢便应频解印，姑胥那忍更迟回。"
        },
        {
            "标题": "山堂夜坐忽忆彭蠡湖遇风有作",
            "作者": "屈大均",
            "内容": "扬澜风大作，舟尽上天飞。白浪吞庐岳，黄沙捲翠微。\n长年犹失色，狂客竟忘机。此夕松声里，波涛势未非。"
        },
        {
            "标题": "集梁季子斋分赋得鱼字",
            "作者": "屈大均",
            "内容": "故人有弟凤城居，门外寒塘洗药馀。苔色冷含丹嶂影，花光晴出绿天书。\n香鲥正美樱桃颊，紫荔兼来翡翠墟。语我甘滩垂钓好，潮平潮落总多鱼。"
        },
        {
            "标题": "望天都峰",
            "作者": "屈大均",
            "内容": "缥缈丹台上，轩辕拥二仙。玉壶甘露泻，珠盖彩霞悬。\n日月生黄海，笙歌满碧天。龙髯攀莫及，怅望泪潸然。"
        },
        {
            "标题": "天寿山 其二",
            "作者": "屈大均",
            "内容": "文皇当正脉，列圣绕中峰。地作诸华福，山为五岳宗。\n东西金殿起，左右宝城重。云气如宫阙，高高护六龙。"
        },
        {
            "标题": "天寿山 其十",
            "作者": "屈大均",
            "内容": "陵冢纷相望，先皇骨肉留。小王陪玉匣，贵主接珠丘。\n衔石瑶姬恨，吹笙子晋愁。白杨风飒飒，谁与奠清秋。"
        },
        {
            "标题": "天寿山 其七",
            "作者": "屈大均",
            "内容": "夹道云龙柱，横空日月楼。金波鳷鹊动，玉气白虹浮。\n命可中华永，功为万古谋。丰碑无一字，瞻仰泪频流。"
        },
        {
            "标题": "天寿山 其四",
            "作者": "屈大均",
            "内容": "万壑松楸尽，园陵锁寂寥。空馀龙虎抱，似有鬼神朝。\n银海阴风落，珠尘细雨飘。天南霜露思，极望草萧萧。"
        },
        {
            "标题": "天寿山 其八",
            "作者": "屈大均",
            "内容": "十道穿桥水，千林拂殿枝。飞腾神马在，兴废石人知。\n盗火烧香峪，妖云压玉墀。边墙虚内外，无计护罘罳。"
        },
        {
            "标题": "天寿山 其六",
            "作者": "屈大均",
            "内容": "北极钩陈出，西山寝殿移。香炉销兽火，宝帐挂蛛丝。\n山枕黄花戍，泉通太液池。守陵馀几户，犹是羽林儿。"
        },
        {
            "标题": "题铁桥翁黄山画册 其一",
            "作者": "屈大均",
            "内容": "天都峰似仙人掌，一见惊如太华峰。掌上石楼无路上，巨灵曾此擘芙蓉。"
        },
        {
            "标题": "元孝六十又一生日赋以为寿 其二",
            "作者": "屈大均",
            "内容": "同生霜降月，摇落每相怜。乔木先朝古，黄花故国妍。\n琴惟天马引，歌是楚渔篇。未可伤衰暮，殊多独漉年。"
        },
        {
            "标题": "天寿山 其三",
            "作者": "屈大均",
            "内容": "岂意千秋后，空馀龙凤门。白狐登御榻，青犊入文园。\n玉砌磨刀坏，银泉浴铁浑。雍门无限泪，沾洒列朝恩。"
        },
        {
            "标题": "天寿山 其九",
            "作者": "屈大均",
            "内容": "二井东西在，诸妃墓未崩。国朝稀殉葬，宫女少陪陵。\n雨为斑泪滴，云似綵衣凝。终古闻瑶瑟，凄凄怨不胜。"
        },
        {
            "标题": "天寿山 其一",
            "作者": "屈大均",
            "内容": "燕山连紫塞，千里抱长安。北锁天关险，东襟渤澥寒。\n龙文犹五色，凤势必千盘。寂寞裬恩殿，孤臣掩泪看。"
        },
        {
            "标题": "天寿山 其五",
            "作者": "屈大均",
            "内容": "辇道哀湍激，神楼晚日悬。九龙无彷佛，群鹤尚联翩。\n玉盌沦秋草，珠帘落暮烟。白头宫监在，相对泪潸然。"
        },
        {
            "标题": "醉乡春",
            "作者": "屈大均",
            "内容": "最好桂林香酒。擎出玉杯纤手。皎月下，艳花间，随意老人消受。"
        },
        {
            "标题": "招梁器圃 其二",
            "作者": "屈大均",
            "内容": "山山雪里肉芝肥，之子春深尚不归。长恨铁桥峰下水，东西分作两泉飞。"
        },
        {
            "标题": "泰岳 其一",
            "作者": "屈大均",
            "内容": "玄黄相喷薄，气结金银峰。青帝行春令，中天作岱宗。\n鲜霞乱沧海，初日上芙蓉。御道盘三观，虚坛倚五松。\n无人探玉牒，独自听霜钟。树接蓬瀛近，云遮齐鲁重。\n明堂留汉迹，梁父失秦封。瀑布横天白，桃花带露浓。\n仙人飞不下，玉女笑相从。缥缈星河外，迎予一白龙。"
        },
        {
            "标题": "寄龚柴丈",
            "作者": "屈大均",
            "内容": "我有罗浮月，长悬四百峰。期君来玉涧，拂石听霜钟。\n五色麻姑鸟，千年啸父松。相依当岁宴，不复寄芙蓉。"
        },
        {
            "标题": "听莺",
            "作者": "屈大均",
            "内容": "不分春归早，流莺听欲无。清和三月过，风景一人殊。\n音湿因香雨，愁深似绿芜。山公催上马，醉遣数花扶。"
        },
        {
            "标题": "听莺 其二",
            "作者": "屈大均",
            "内容": "花间一两啭，飞入柳阴无。但使春声在，何妨物候殊。\n含樱过曲沼，捎蝶向平芜。醉为绵蛮甚，公归绿玉扶。"
        },
        {
            "标题": "丙寅春日承王大将军招同诸公雅集分得萧字",
            "作者": "屈大均",
            "内容": "花发桨单折简招，天香惊似雒阳飘。酒痕一一沾红药，棋势时时得紫貂。\n羽猎思随珠浦马，弓鸣忆贯玉门雕。自来高咏怜袁虎，谢尚风流岂玉箫。"
        },
        {
            "标题": "送鲁人刘六茹入华山兼寄彭范二道者",
            "作者": "屈大均",
            "内容": "鲁国何男子，夷齐尚不希。昔当猛虎步，今叩老龙扉。\n日观辞沧海，莲花揽翠微。华阴双隐者，萝薜好同衣。"
        },
        {
            "标题": "和陈元孝登吹台作",
            "作者": "屈大均",
            "内容": "夙闻太阿剑，霜锷莲花发。楚王一麾之，三军尽流血。\n夫君事远游，家贫一蒯缑。千里登吹台，慷慨思报仇。\n夷门无监者，谁为公子谋。我昔吊梁园，所见惟林丘。\n洪河崩底柱，蔓草连神州。惊鸟纵横飞，离兽鸣相求。\n平台宾客尽，四顾泪交流。怜尔多难人，徘徊当暮秋。\n长歌蓬池上，击筑睢水头。"
        },
        {
            "标题": "桐君山作",
            "作者": "屈大均",
            "内容": "清溪流㶁㶁，白石如摴蒱。桐君去我久，谁与同欢娱。\n利器乱天下，濠梁日如愚。白发渐纷纷，于世复何须。\n远游可长生，逝将登蓬壶。青霞为绣袷，明月为耳珠。\n金火相盘旋，神丹生太无。天孙嫣然笑，结我合欢襦。\n誓言何旦旦，岁晏终不渝。"
        },
        {
            "标题": "初夏集蔡氏园池作",
            "作者": "屈大均",
            "内容": "江南樱笋会，最重是清和。柳色全欺酒，花光半染波。\n白鸥人事少，黄鸟友声多。芍药劳相赠，情如欲别何。"
        },
        {
            "标题": "绿端砚为严藕渔宫允作 其一",
            "作者": "屈大均",
            "内容": "尽爱端溪紫，曾知绿玉无。光分铜雀瓦，色映石家珠。\n追琢凭君好，摩娑取自娱。毋贻美人去，博得锦襜褕。"
        },
        {
            "标题": "张文献公祠",
            "作者": "屈大均",
            "内容": "南人初作相，始自曲江公。风度朝廷肃，文章岭海雄。\n开元多事业，大庾有祠宫。一自陈金鉴，君王念不穷。"
        },
        {
            "标题": "示罗 其一",
            "作者": "屈大均",
            "内容": "岂是罗敷定婉罗，秦家好女共娥娥。旧书纨扇辞还少，新学瑶琴曲未多。\n香发似云休用剃，玉颜如酒不须酡。黄花不忍簪双朵，日夕东篱拂翠萝。"
        },
        {
            "标题": "人日双桧堂社集与诸从分得高字",
            "作者": "屈大均",
            "内容": "桧树阴阴庙貌高，相将人日事抽毫。白头宝胜分云髻，新岁椒花剩玉醪。\n已暖风光全在柳，犹寒雨色半含桃。湘累辞赋吾家事，风雅能兼望汝曹。"
        },
        {
            "标题": "出京江口",
            "作者": "屈大均",
            "内容": "至此风涛阔，江声作海声。飞飞两浮玉，欲与白波平。"
        },
        {
            "标题": "野菊 其二",
            "作者": "屈大均",
            "内容": "重阳节后汝先寒，甘苦念霜满玉盘。岂必东篱方可采，未须南楚已堪餐。\n浮沉片片宜兰酒，黄白枝枝称箨冠。野外无人香更甚，移根休使近雕栏。"
        },
        {
            "标题": "京口春望",
            "作者": "屈大均",
            "内容": "海上双标浮玉峰，潮声处处应疏钟。江山寂寞雄风在，吴楚苍茫积气重。\n天堑至今容饮马，石城他日定飞龙。南朝有恨归烟水，酒为伤春一倍浓。"
        },
        {
            "标题": "风洞寺晚眺 其二",
            "作者": "屈大均",
            "内容": "一洞穿山背，逶迤不可寻。交垂千尺乳，乱落百泉音。\n黄叶静方脱，碧潭寒更深。暮风吹浙沥，猿鸟亦惊心。"
        },
        {
            "标题": "万安县道中",
            "作者": "屈大均",
            "内容": "南风九月未生凉，渐近炎天岂有霜。已见鹧鸪来大庾，更闻鸿雁自衡阳。\n滩愁惶恐当前路，山恨零丁是故乡。北塞频归南塞上，祗应雄剑识肝肠。"
        },
        {
            "标题": "风洞寺晚眺 其一",
            "作者": "屈大均",
            "内容": "水冷多秋雨，山寒少暮霞。馀霜犹在叶，初雪未成花。\n寺与飞崖落，城随叠嶂斜。寂寥无物虑，相伴有林鸦。"
        },
        {
            "标题": "龙虎台",
            "作者": "屈大均",
            "内容": "汉帝亲征日，扬威龙虎台。翠华回朔漠，天寿起蓬莱。\n太液桑乾接，佳城玉带开。万年宫树在，鸾鹤尚飞来。"
        },
        {
            "标题": "王将军府中牡丹盛开有赋 其一",
            "作者": "屈大均",
            "内容": "繇来南海上，未有雒阳花。植自将军手，频开朵朵霞。\n香教天早煖，红使露多华。越客争知得，春光出魏家。"
        },
        {
            "标题": "王将军府中牡丹盛开有赋 其二",
            "作者": "屈大均",
            "内容": "花估持来远，兼金买几枝。露香多在蕊，酒晕更生姿。\n地暖重楼少，天晴淡粉滋。将军饶丽藻，最与紫芳宜。"
        },
        {
            "标题": "秋日自广至韶江行有作 其三十七",
            "作者": "屈大均",
            "内容": "石似青天天不如，青青应是补天馀。灵娲不采英州石，五色空劳炼太虚。"
        },
        {
            "标题": "哭内子王华姜 其十",
            "作者": "屈大均",
            "内容": "西北多佳人，平生性所慕。驰侠至秦中，荷卿爱词赋。\n朝共恒华游，暮指潇湘路。并马榆关行，同车梅岭度。\n妆罢弄图书，酒酣射雉兔。欢娱及閒暇，燕婉忧迟暮。\n我情日以柔，汝姿日以嫭。竭力媚闺房，不为荒淫故。\n宁知忘忧花，一旦摧朝露。积想成狂疾，寻子向丘墓。"
        },
        {
            "标题": "度岭赠闺人 其三",
            "作者": "屈大均",
            "内容": "吴楚烟波共溯洄，三年免上望夫台。市门不独居梅福，堂下依然戏老莱。\n荔子复承丹口笑，扶桑重为玉颜开。三雏娇小随行役，解作吴音劝酒杯。"
        },
        {
            "标题": "哭华姜一百首 其三",
            "作者": "屈大均",
            "内容": "零落香魂去不回，黄泉应上望夫台。他生不愿为夫妇，但作罗浮蛱蝶来。"
        },
        {
            "标题": "江上望南岳 其一",
            "作者": "屈大均",
            "内容": "大江南北分云梦，七十名峰压水低。九向潇湘还九背，随波直至洞庭西。"
        },
        {
            "标题": "自排山经熊罴岭至祁阳作",
            "作者": "屈大均",
            "内容": "百里藤萝路，阴森万木中。山寒多宿雨，叶尽少悲风。\n岭峤千盘入，湖湘一线通。楚南香草地，处处见兰丛。"
        },
        {
            "标题": "媚歌 其七",
            "作者": "屈大均",
            "内容": "不种忘忧花，但栽怀梦草。梦长在君傍，何惜忧终老。"
        },
        {
            "标题": "过清远诸滩",
            "作者": "屈大均",
            "内容": "沿溯频无路，滩门雨不开。谁从千仞壁，飞下一舟来。\n天逐青峰转，人随白鸟回。数声渔父笛，忽起望夫台。"
        },
        {
            "标题": "题望京楼",
            "作者": "屈大均",
            "内容": "心逐春光万里流，回风吹堕望京楼。江南尽是相思树，和雨和烟系紫骝。"
        },
        {
            "标题": "望夫操",
            "作者": "屈大均",
            "内容": "望夫台，侬今化为石，郎且不须回。望夫山，侬虽化为石，犹自待郎还。"
        },
        {
            "标题": "望夫石歌",
            "作者": "屈大均",
            "内容": "二禺之峰七十二，中有石人立苍翠。望夫化作石嵯峨，留取贞心在天地。\n石公石姥洞庭西，合体休垂双玉啼。安得郎归亦化石，白云深处常相携。\n无情化石石难好，有情化石石难老。郎归会见石能言，招手天边待相抱。"
        },
        {
            "标题": "江上望南岳 其二",
            "作者": "屈大均",
            "内容": "五峰雪作九江水，回雁晴连岳麓云。未到朱陵仙洞口，钟声已隔碧湘闻。"
        },
        {
            "标题": "秋日自广至韶江行有作 其四十二",
            "作者": "屈大均",
            "内容": "石分公母年年在，潮有雌雄日日来。自是无情少离别，行人泪洒望夫台。"
        },
        {
            "标题": "巫山词 其四",
            "作者": "屈大均",
            "内容": "帝女何年化石来，阳台亦是望夫台。一峰飞入襄王梦，香雨氤氲更不开。"
        },
        {
            "标题": "中宿峡",
            "作者": "屈大均",
            "内容": "天上猿千树，声含秋雨哀。二禺峰窈窕，三峡水潆洄。\n帝子吹箫去，仙人采竹来。夕阳烟翠满，愁见望夫台。"
        },
        {
            "标题": "望远行",
            "作者": "屈大均",
            "内容": "一朵青山一朵愁。飞瀑泪争流。夕阳更作一天秋。\n谁忍上高楼。"
        },
        {
            "标题": "望太行",
            "作者": "屈大均",
            "内容": "一石连千里，峰峰石上标。北襟恒岳大，西接华山遥。\n口外非戎索，关中本汉朝。茫茫形胜在，天险为谁骄。"
        },
        {
            "标题": "登任公子钓台作",
            "作者": "屈大均",
            "内容": "我来钓台上，俯见锦鱼浮。正有青天月，纤纤为玉钩。\n千峰花映雪，双涧竹鸣秋。安得桐江客，长歌共此游。"
        },
        {
            "标题": "自中宿上韶阳道中有作 其三",
            "作者": "屈大均",
            "内容": "嵯峨峡口多奇石，一一香垆不似峰。夹岸赤城开锦绣，满江青影倒芙蓉。\n松篁处处迷山寺，洞穴时时应暮钟。未尽诸滩愁妇子，眠篙不遣一人松。"
        },
        {
            "标题": "自五蓝经热水山八十里至大牙宿",
            "作者": "屈大均",
            "内容": "日暮未遑宿，我劳将奈何。野花含笑满，山鸟画眉多。\n古木蒙苍藓，温泉出绿莎。林深屡迷路，冲虎一人过。"
        },
        {
            "标题": "梅旅度曲以秋宵闻歌为韵 其四",
            "作者": "屈大均",
            "内容": "神仙富贵未蹉跎，自古英雄白首多。请语梅花楼外月，清光长照玉人歌。"
        },
        {
            "标题": "梅旅度曲以秋宵闻歌为韵 其二",
            "作者": "屈大均",
            "内容": "明月高高廿四桥，南弦北管坐相邀。谁能即策花骢去，不向扬州度此宵。"
        },
        {
            "标题": "梅旅度曲以秋宵闻歌为韵 其一",
            "作者": "屈大均",
            "内容": "一声风雨客初愁，不唱啼乌泪已流。今夕樽前须尽醉，黄花犹为故人秋。"
        },
        {
            "标题": "梅旅度曲以秋宵闻歌为韵 其三",
            "作者": "屈大均",
            "内容": "万里天河淡欲分，玉杯飞处湿行云。多情最是齐梁曲，恨尔江南夜夜闻。"
        },
        {
            "标题": "宿那乌塘田家",
            "作者": "屈大均",
            "内容": "数峰如古木，上下绕藤萝。拔地云根乱，参天石笋多。\n人烟迷洞口，雨色暗寒河。暮向田家宿，情如鸡黍何。"
        },
        {
            "标题": "自中宿上韶阳道中有作 其四",
            "作者": "屈大均",
            "内容": "险绝飞厓半压舟，纷纷象马石当头。风教急峡三朝过，雨遣惊滩一日留。\n山鹧催归知有梦，野花多故肯忘忧。迷津欲向烟波问，渔父无人祗白鸥。"
        },
        {
            "标题": "答钟广汉",
            "作者": "屈大均",
            "内容": "梁鸾颂高士，最爱采芝翁。一出安鸿鹄，还栖林屋东。\n子孙洞庭口，耕作上皇风。我亦能遗世，年年桂树丛。"
        },
        {
            "标题": "重寄姚石埭 其一",
            "作者": "屈大均",
            "内容": "闻君挹丹溜，日夕讼堂閒。人道罗浮月，飞来天柱间。\n子安有黄鹄，肯送故人还。还及梅花发，朱明更掩关。"
        },
        {
            "标题": "哭华姜一百首 其三十一",
            "作者": "屈大均",
            "内容": "泪洒罗浮万壑中，春花尽作杜鹃红。东家蝴蝶西家燕，双宿双飞命不同。"
        },
        {
            "标题": "啼乌曲",
            "作者": "屈大均",
            "内容": "乌乌尔并栖，辛苦为侬啼。啼到侬头白，郎归自陇西。"
        },
        {
            "标题": "啼乌曲",
            "作者": "屈大均",
            "内容": "哑哑枝上乌，有母不得餔。可怜八九子，日夜求彫胡。"
        },
        {
            "标题": "菊 其三",
            "作者": "屈大均",
            "内容": "不是花难发，炎洲故晚寒。苦心嫌自见，佳色畏人看。\n地暖非吾性，山深正所安。微红有霜叶，采采作晨餐。"
        },
        {
            "标题": "闺怨 其一",
            "作者": "屈大均",
            "内容": "六七鸳鸯戏一溪，愁人二十四桥西。半天书断三秋雁，万里心悬五夜鸡。\n蚕作百千丝已尽，乌生八九子初齐。丈人何处听鸣瑟，尺寸长垂双玉啼。"
        },
        {
            "标题": "吴兴舟中",
            "作者": "屈大均",
            "内容": "二水交苕霅，流从天目来。白鸥飞不尽，争拂酒船回。"
        },
        {
            "标题": "读吴汉槎秋笳集有作 其五",
            "作者": "屈大均",
            "内容": "忽因长白赋，生得入榆关。都尉频挥涕，丁零亦惨颜。\n未曾埋雪窖，不必示刀环。三百胡笳弄，都归怨曲间。"
        },
        {
            "标题": "芜湖述哀",
            "作者": "屈大均",
            "内容": "一战芜湖丧六师，南朝宗社遂倾移。花当竟系降王组，细柳难张大将旗。\n马角不曾生大漠，龙髯谁为葬焉支。秦淮父老多哀慕，岁岁清明祭不迟。"
        },
        {
            "标题": "读吴汉槎秋笳集有作 其七",
            "作者": "屈大均",
            "内容": "未共黄榆老，容颜似夕晖。虽同翁主嫁，亦逐子卿归。\n捲叶抛胡管，裁花著汉衣。喜无青草冢，寂寞在金微。"
        },
        {
            "标题": "读吴汉槎秋笳集有作 其二",
            "作者": "屈大均",
            "内容": "黄鹄歌声苦，何殊汉细君。蛾眉抛白草，凤翮堕青云。\n肉酪调斋饭，毛毡制战裙。雪花如掌大，持打皂雕群。"
        },
        {
            "标题": "读吴汉槎秋笳集有作 其三",
            "作者": "屈大均",
            "内容": "戍边同妇子，耕得橐驼深。白碱含霜冻，黄沙捲日阴。\n柳间烹野马，椵下掘人蔘。于靬多沾赐，牛羊一片心。"
        },
        {
            "标题": "读吴汉槎秋笳集有作 其一",
            "作者": "屈大均",
            "内容": "吴江词赋客，谪戍自丁年。泪渍松花月，愁深粟末烟。\n东随射鱼部，北尽落雕天。弟子多蒙古，人称教习贤。"
        },
        {
            "标题": "赠吴使君 其六",
            "作者": "屈大均",
            "内容": "行行射麋鹿，处处市珍禽。爱此白鹇好，鸣声如玉琴。\n持归媚小妇，兼以答知音。文采感相惜，巢君珠树林。"
        },
        {
            "标题": "赠吴使君 其一",
            "作者": "屈大均",
            "内容": "嗟子横江客，东西别二梁。风沙才朔漠，瘴疠又南荒。\n四十犹州郡，平生只老庄。无人论将相，阙下望冯唐。"
        },
        {
            "标题": "赠刘氏武姞",
            "作者": "屈大均",
            "内容": "卿是昭平抑富川，绿珠乡里总婵娟。未生雏凤仙难学，曾与兰葩帝自怜。\n载向南京几万里，携来西粤又三年。相将负戴何曾别，老得红颜体益坚。"
        },
        {
            "标题": "六十二岁生日作 其三",
            "作者": "屈大均",
            "内容": "六十人流未有闻，又添时节两秋分。絮巾尚拥辽东雪，毛扇终挥蓟北云。\n白恨芦花同缟发，红憎枫叶似罗裙。仙成讵忍忘人世，鸾鹤翩翩不作群。"
        },
        {
            "标题": "赠吴使君 其四",
            "作者": "屈大均",
            "内容": "贾父来何晚，仁声满海康。所餐惟薏苡，勿剪是桄榔。\n白鹿行春色，青莺返夜光。愧非徐孺子，下榻在君旁。"
        },
        {
            "标题": "雷阳郡斋醉中走笔呈吴使君",
            "作者": "屈大均",
            "内容": "使君风流世所宗，饮酒不醉真酒龙。一麾出守濒海郡，三年坐啸擎雷峰。\n有一酒狂人不容，闻君新醅荔支浓。沉香觥船大如斗，中有扇沙嫩鹿茸。\n香狸之脯鲨鱼翅，玉盘行出和春菘。使我朵颐不能已，番禺千里来相从。\n中秋月照郡斋夕，轰饮吏人俱辟易。鲸鱼自合乾百川，鼹鼠犹能尽一石。\n玉山忽倒红氍毹，谈禅交吐夜光珠。娇歌婉转东西和，花旦温柔左右扶。\n英雄达生无不可，一代糟丘今属我。古来贤圣尽浮云，岂必二豪同蜾裸。\n昔人酒中谁陆沉，阮公一醉直至今。酣放动经六十日，千载惟公知此心。"
        },
        {
            "标题": "赠吴使君 其二",
            "作者": "屈大均",
            "内容": "博望通筇竹，相如起锦城。三京推雅颂，万里建功名。\n好色离骚似，求仙大药成。奇怀真旷世，谁可话生平。"
        },
        {
            "标题": "庚午季秋六十有一岁生日作 其三",
            "作者": "屈大均",
            "内容": "年来益作古沉冥，亦学鲸鱼吸巨溟。地有醉乡留老大，天生酒德与仙灵。\n江城远映鱼云白，海阁高含蜃气青。童稚满前争上盏，二豪在侧似螟蛉。"
        },
        {
            "标题": "水龙吟 五色雀",
            "作者": "屈大均",
            "内容": "洞天偏是朱明，凤凰生长纷孙子。更多五色，绛翎作长，绿兄红姊。\n大石楼边，锦屏峰际，群飞相比。与碧鸡丹翠，雌雄三两，教王母、长驱使。"
        },
        {
            "标题": "赠吴使君 其三",
            "作者": "屈大均",
            "内容": "复治高凉郡，朱幡照上游。一身兼四岳，千里帅诸侯。\n鉴水烟波晓，云炉紫翠秋。晨昏事尊老，春草色油油。"
        },
        {
            "标题": "赠吴使君 其五",
            "作者": "屈大均",
            "内容": "千载无词赋，吾师一阮公。今君咏怀作，亦与寓言同。\n一代推名饮，诸贤挹素风。以予狂简者，邀入竹林中。"
        },
        {
            "标题": "望五老峰",
            "作者": "屈大均",
            "内容": "飞翠如烟雨，秋来山色浓。夕阳一返照，明灭金芙蓉。\n独啸此亭月，将寻何处钟。石门精舍近，蚤晚巢云松。"
        },
        {
            "标题": "送孙少参",
            "作者": "屈大均",
            "内容": "翩翩旌节向金衢，良马徘徊为彼姝。香浦又添沉水物，青鸾频返夜光珠。\n三年德政同西蜀，五郡妪歌是大夫。涕泣自知难借寇，崧台趋送到南禺。"
        },
        {
            "标题": "五仙观",
            "作者": "屈大均",
            "内容": "神灵所窟宅，厥惟祝融乡。浮丘与安期，来往亦不常。\n何者五仙人，各骑一色羊。手持五谷穗，芃芃三尺强。\n黍稷居两旁，粳稻居中央。羊亦衔果蓏，以种遗炎方。\n丰年再三祝，倏灭馀景光。越人念粒我，春秋修蒸尝。\n报赛若先农，水旱仍遑遑。作观楚庭西，五仙列成行。\n少者反当中，老者左右方。膝前各一石，或蹲或翱翔。\n或立或僵卧，大小相低昂。抵触势有馀，角形弯以长。\n言是羊所变，毛质皆青苍。一卷自周时，摩挲历帝王。\n斑驳见手泽，表里含光芒。番夷多膜拜，薰用苏合芳。\n馀窍出烟气，一缕何飞飏。恍若白云核，氤氲所含藏。\n尺寸天所留，所关乃雨旸。吁嗟尔君子，言观来芝房。\n南交多瑰货，不以充资装。依依此怪石，三叹空徬徨。"
        },
        {
            "标题": "戊辰元日作 其四",
            "作者": "屈大均",
            "内容": "鼎湖龙去久，四十又三年。神圣偏亡国，忧勤未格天。\n书王多史法，报主有诗篇。元祀从今始，春秋在一肩。"
        },
        {
            "标题": "咏古 其二十六",
            "作者": "屈大均",
            "内容": "马援处田牧，有羊数千头。一朝散昆弟，简君聊遨游。\n光武非人敌，委身倾阴谋。为君取隗嚣，聚米成山丘。\n移师灭先零，转战平交州。男儿有汗血，自当死戈矛。\n马革包馨香，云台垂勋猷。悲哉武溪深，三军泣箜篌。\n水崩船不上，凄凉卧壶头。用兵贵万全，涂有所不繇。\n据鞍徒顾盼，一挫失通侯。"
        },
        {
            "标题": "两粤督府祝嘏词 其四",
            "作者": "屈大均",
            "内容": "马上黄门鼓吹多，行边两上极牂牁。交人竞拜双铜柱，客宿长依一玉珂。\n幕府琴弹槃木曲，门生笛奏武溪歌。军中尽识投壶礼，宴乐公堂满太和。"
        },
        {
            "标题": "长亭怨慢",
            "作者": "屈大均",
            "内容": "记烧烛、雁门高处。积雪封城，冻云迷路。添尽香煤，紫貂相拥、夜深语。\n苦寒如许，难和尔、凄凉句。一片望乡愁，饮不醉，垆头驼乳。"
        },
        {
            "标题": "和卧龙冈",
            "作者": "屈大均",
            "内容": "星落频惊五丈原，天心岂欲汉犹存。伏龙一识三分帝，雄雉重飞九世孙。\n遂使中原归蜀国，长留正统在夔门。平冈咫尺传高卧，枫叶离离满泪痕。"
        },
        {
            "标题": "宝积山谒诸葛忠武侯祠 其一",
            "作者": "屈大均",
            "内容": "宗臣劳六出，正统恨三分。事迹高青史，祠宫落白云。\n人思炎帝德，天妒伏龙勋。膢腊西南俗，依依荐紫芬。"
        },
        {
            "标题": "饮武夷茶作",
            "作者": "屈大均",
            "内容": "武夷新茗好，一啜使神清。色以真泉出，香因活火生。\n摘来从折笋，烹处正啼莺。白白瓷杯里，花枝照愈明。"
        },
        {
            "标题": "送余君",
            "作者": "屈大均",
            "内容": "九成台下水，最是武溪深。送尔广陵返，潺湲一片心。\n承欢南越物，起舞白华吟。我友邗江满，殷勤为寄音。"
        },
        {
            "标题": "戊辰元日作 其一",
            "作者": "屈大均",
            "内容": "忆昔先皇帝，元年此戊辰。久无王正月，徒有汉遗臣。\n草野私哀痛，渔樵愧隐沦。千秋殉宗社，血泪更何人。"
        },
        {
            "标题": "戊辰元日作 其二",
            "作者": "屈大均",
            "内容": "鸡鸣肃冠服，北面拜威皇。弓剑长如在，陵园不敢忘。\n元年犹此日，正朔更何方。有限遗臣庶，哀思泪几行。"
        },
        {
            "标题": "赵武灵王 其二",
            "作者": "屈大均",
            "内容": "四战功高屡致兵，河西攘地出长城。招来骑射三胡丧，驰入咸关六国惊。\n上帝若能怜简子，美人何得与娃嬴。英雄自作沙丘祸，霸业伤心竟不成。"
        },
        {
            "标题": "咏马伏波 其一",
            "作者": "屈大均",
            "内容": "将军南涉武溪深，双植金标镇象林。铜鼓铸成奇马式，汉皇留在馺娑阴。"
        },
        {
            "标题": "戊辰元日作 其五",
            "作者": "屈大均",
            "内容": "一元过六十，复自戊辰开。王气今年转，天心昨夜回。\n暖风初拂柳，春色早惊梅。好为流莺尽，深深柏叶杯。"
        },
        {
            "标题": "宝积山谒诸葛忠武侯祠 其二",
            "作者": "屈大均",
            "内容": "不出无章武，隆中岂敢閒。委身因常胄，守蜀在祁山。\n智数追三杰，忠诚动百蛮。桂林多俎豆，故老泪痕斑。"
        },
        {
            "标题": "赵武灵王 其一",
            "作者": "屈大均",
            "内容": "梦里琴声得孟姚，英雄此劫恨难消。美人一入吴娃馆，公子频从主父朝。\n西上黄华河活活，北穷大漠草萧萧。云中有路堪南袭，长使秦人气不骄。"
        },
        {
            "标题": "武灵王墓",
            "作者": "屈大均",
            "内容": "威灵传主父，四战霸山东。六国朱旗却，三胡紫塞空。\n沙丘留大冢，夏屋失离宫。长技开中国，谁思骑射功。"
        },
        {
            "标题": "戊辰元日作 其七",
            "作者": "屈大均",
            "内容": "稚子唐巾小，双双作汉装。未能怀故国，亦解问先皇。\n玉几瞻天际，云旗想帝乡。戊辰年再遇，光复意何长。"
        },
        {
            "标题": "戊辰元日作 其八",
            "作者": "屈大均",
            "内容": "明年吾六十，得作伏波无。益壮先神智，全归后发肤。\n风云须惨淡，天地久荒芜。此日先皇泪，威灵鉴一夫。"
        },
        {
            "标题": "戊辰元日作 其六",
            "作者": "屈大均",
            "内容": "元日晴明甚，寒消昧爽时。花添开岁事，莺速立春期。\n一室衣冠独，中华故老谁。崇桢多野史，散佚有馀悲。"
        },
        {
            "标题": "戊辰元日作 其十",
            "作者": "屈大均",
            "内容": "夭桃三四蕊，色向岁朝新。白首偏怜汝，红妆莫笑人。\n琴边那有恨，酒外更无春。儿女争花胜，先簪折角巾。"
        },
        {
            "标题": "辛亥中秋夕作",
            "作者": "屈大均",
            "内容": "去年月比今年好，娇女如花在襁褓。手持一物笑当门，柚子灯红如玛瑙。\n前年月比去年明，内子新归自镐京。画舸朝维杨柳岸，香车暮入凤凰城。\n盘中果爱甘蕉美，槛外花怜抹丽清。稚子争围秦弄玉，慈姑似见计飞琼。\n今年月色如冰冻，独坐帘前抱哀痛。吴宫紫玉遂成烟，巫岫朝云元是梦。\n幽魂不返月支香，仙蜕已藏毛女洞。泪落黄泉知不知，黄泉少见月明时。\n难将一片天边月，长照黄泉冰雪姿。黄泉母子应相见，见此月明泪如霰。\n人间月似白玉盘，地下月如白团扇。团扇光辉乍有无，愁君失路一身孤。\n夜深环佩归宜数，莫向黄泉空望夫。"
        },
        {
            "标题": "戊辰元日作 其九",
            "作者": "屈大均",
            "内容": "斑斑吾鬒发，已老是姿年。欲饮无吴酒，长吟只楚篇。\n南风吹水淡，朔雪化云鲜。采十难为养，今春早种田。"
        },
        {
            "标题": "赠厉子还西泠 其一",
            "作者": "屈大均",
            "内容": "长忆西湖歌采菱，六桥秋水涨渔罾。逢君急剪松江绢，乞写双峰烟雨凝。"
        },
        {
            "标题": "冬至同儿明洪在西江舟中有作",
            "作者": "屈大均",
            "内容": "朝暾初出浦，水雾未分天。暖欲含春气，光微散白烟。\n阳和生玉盏，云物引香笺。节向舟中拜，儿曹祝大年。"
        },
        {
            "标题": "西台雨后行田",
            "作者": "屈大均",
            "内容": "蒙茏黄木洲，汎滥扶胥汇。池台俯闾井，耕钓存风概。\n濒海多涂泥，芳沃罕灌溉。春雨上膏滋，冬潮咸气退。\n烧盐有馀秆，垦土无留块。曰我沮溺人，耕惭微禄代。\n宁须富粳稻，但欲除污莱。始晴命夫男，露田行不怠。\n汩汩引泉脉，苍苍悦山黛。虹生黄晕中，日出阴霞内。\n土坼百卉惊，基崩众流溃。殷勤语我农，旨否尝不逮。\n滂沱趣导渠，湍激宜安碓。在彼牛力偿，在此锄功贷。\n苗壮须附根，草肥或留菜。平生究水利，斥卤亦所爱。\n尽力志沟洫，开荒喜草昧。王道始力田，子职期秉耒。\n踟蹰盻有年，勤动终无悔。"
        },
        {
            "标题": "西岳祠",
            "作者": "屈大均",
            "内容": "地引黄河带，天垂太华旒。威灵扬白帝，肃杀散高秋。\n钟鼓存仙殿，云霞拜岳楼。凭将巨灵掌，万古荡皇州。"
        },
        {
            "标题": "惜黄花慢",
            "作者": "屈大均",
            "内容": "送送魂销。正暮山淡淡，寒水萧萧。就车不顾，劝觞未酹，悲歌变羽，怒发冲飙。\n素冠宾客纷流涕，白虹贯、斜日光摇。怕过桥。马惊豫子，鱼怪王条。"
        },
        {
            "标题": "同杜子入秦初发滁阳作",
            "作者": "屈大均",
            "内容": "天晓滁阳望，苍茫大野开。风威肃人马，烟色惨墩台。\n慷慨无衣赋，艰虞不世才。平生一匕首，为子入秦来。"
        },
        {
            "标题": "席上吟赠林茂之八十翁",
            "作者": "屈大均",
            "内容": "明月飞来珠海长，愁心尽与白云乡。高歌试问投竿老，我是今狂定古狂。"
        },
        {
            "标题": "送人返徽州",
            "作者": "屈大均",
            "内容": "黄山白岳梦魂间，之子乘秋一杖还。洗研莫污飞瀑水，濯缨吾拟向潺湲。"
        },
        {
            "标题": "灵岩春日与李侍御灌溪游览作",
            "作者": "屈大均",
            "内容": "春光如有意，先到馆娃宫。石响佳人屧，花衔使者骢。\n湖吞三郡白，水落半山红。七十二峰里，梅花望不穷。"
        },
        {
            "标题": "辽宫词",
            "作者": "屈大均",
            "内容": "辽后洗妆池，琵琶听罢时。杨花莫飞去，留伴大阏氏。"
        },
        {
            "标题": "玉女峰观洗头盆作",
            "作者": "屈大均",
            "内容": "东峰傍削一高台，玉女常乘白马来。玉盆潜通黄河水，鬒发沐罢光徘徊。\n我来日月荡精魄，飞蓬自愧无膏泽。黄陵昔恋湘君祠，太华今怜玉女宅。\n圣贤发愤诗三百，风雅洋洋多好色。公子应知憔悴人，三闾非是荒淫客。"
        },
        {
            "标题": "送贺子返维扬兼寄宋子 其一",
            "作者": "屈大均",
            "内容": "为有贪泉好，番禺盛客游。海将珠母徙，天以石人留。\n寂寞劳相慰，欢娱得一秋。不堪挥手别，怅望是扬州。"
        },
        {
            "标题": "田三丈席上歌",
            "作者": "屈大均",
            "内容": "今夕何夕醉频阳，王剪祠前堪断肠。美人一双紫鸳鸯，愿随长风共翱翔。\n秦筝慷慨西气溢，燕歌变转南魂失。佳丽须归楚些人，神仙肯作湘累匹。\n往日人传好色名，南求交趾东辽城。交州美人珠鬘送，辽阳美人貂裘迎。\n只今祋祤情难已，温其如玉惭君子。羽钗既挂远游冠，牙床敢展合欢被。"
        },
        {
            "标题": "韩观察席上次韵赠吴湖州",
            "作者": "屈大均",
            "内容": "翩翩旌节岭西年，宾客同临五岭烟。雪苑枚乘推祭酒，兰台平子正归田。\n三江暖爱初晴日，双峡寒惊欲雪天。蝴蝶文章君自足，休论孔雀有金钱。"
        },
        {
            "标题": "送丁子同兄观察之赣南任",
            "作者": "屈大均",
            "内容": "花萼才名起八闽，文章最易动星辰。月明三卜秦淮夜，梅发双行大庾春。\n孝友即同张仲饮，芬芳先与楚人亲。离心半逐征帆去，秋色相期赣水滨。"
        },
        {
            "标题": "送丁使君之官南赣",
            "作者": "屈大均",
            "内容": "峨峨虎头城，咽喉我蛮扬。五岭此大门，筑关自秦皇。\n尉佗绝新道，以之为屏障。山川连瓯闽，建瓴势莫当。\n郁孤有台基，三省之堤防。使君负雄才，天南所歧望。\n礼阴而乐阳，为化流炎荒。声诗百福宗，人伦于焉昌。\n宣布天地精，中和在宫商。六义始于风，动人宜温良。\n微言一相感，万物开其房。方今用兵馀，民风多忧伤。\n所赖诸侯诗，优柔致祯祥。使君藩维寄，德教先豫章。\n身作南长城，恩及祝融乡。巡行至大庾，阴雨滋桄榔。\n玉枕山嵯峨，霹雳泉汤汤。攀援南北枝，要我毋相忘。"
        },
        {
            "标题": "儿喜 其二",
            "作者": "屈大均",
            "内容": "儿喜何为者，盈樽是荔浆。三杯先祖母，一酌满仙香。\n花发春初暖，莺啼日正长。大欢陶令子，扶上读书床。"
        },
        {
            "标题": "乙丑腊月十三日恭遇慈大人八十二岁生日喜赋 其八",
            "作者": "屈大均",
            "内容": "乔木宋时村，安亲一小园。白头乌子母，新粉竹儿孙。\n古老衣冠在，虚无手泽存。先公如不没，九十一乡尊。"
        },
        {
            "标题": "硖石道中",
            "作者": "屈大均",
            "内容": "天险雒阳西，临关万岭低。冰坚人马滑，云暗驿楼迷。\n竦石频当谷，飞梁忽接溪。几家陶穴住，烟火暮凄凄。"
        },
        {
            "标题": "永安紫金山眺望有作 其二",
            "作者": "屈大均",
            "内容": "水从丹嶂五江分，流入秋乡似白云。古渡铁潭花漠漠，疏林火带叶纷纷。\n穿城汲影烟中见，隔岭樵歌月下闻。系马楼前贪极目，描眉峰好最思君。"
        },
        {
            "标题": "夏日清宴堂小集",
            "作者": "屈大均",
            "内容": "高馆清和候，披襟化气薰。菲菲怜细草，黠黠望重云。\n捉麈谈秋水，衔觞待夕曛。边庭人事少，游戏莫离群。"
        },
        {
            "标题": "携公新栖仙掌峰诗以赠之 其二",
            "作者": "屈大均",
            "内容": "七星岩壑外，一朵水芙蓉。亦有仙人掌，何如玉女峰。\n磬声惊乱叶，棋响落长松。云卧吾将汝，年年紫翠重。"
        },
        {
            "标题": "携公新栖仙掌峰诗以赠之 其三",
            "作者": "屈大均",
            "内容": "一路从天井，螺旋出白云。飞花床上乱，瀑水掌中分。\n入定宜蝉响，閒行及鹿群。莫教人看奕，仙日易斜曛。"
        },
        {
            "标题": "携公新栖仙掌峰诗以赠之",
            "作者": "屈大均",
            "内容": "大士何年至，禅房此净居。长留仙掌在，定是散花馀。\n具体同西华，骈枝出太虚。参差霞色映，君爱削葱疏。"
        },
        {
            "标题": "相湖边 采莼",
            "作者": "屈大均",
            "内容": "积雨初消，湖波新涨，叶叶乍浮还没。素手牵来，比银钗光滑。\n教越娘、轻按兰桡，菱花留取，莫与紫茎同撷。隔宿还肥，浸寒泉似雪。\n旋下蛮姜，半作香羹啜。谁复忍，去去和、鲈鱼轻别。\n脍具多携，更吴淞乘月。况芙蕖、千顷非钱买，休还恨、犀箸玉盘消息绝。\n且逐鸳鸯，向夕阳明灭。"
        },
        {
            "标题": "湘江曲",
            "作者": "屈大均",
            "内容": "九疑点点是离愁，泪作潇湘万古流。梧野至今迷玉辇，重华何处得珠丘。\n遗宫彷佛当南岳，旧事苍茫问白头。骚客自来伤帝子，况逢萧瑟洞庭秋。"
        },
        {
            "标题": "湘江舟中 其二",
            "作者": "屈大均",
            "内容": "潇水萦回落九疑，水清斑竹映枝枝。舟随七十二峰转，泪落湘江人不知。"
        },
        {
            "标题": "赠相士万君 其二",
            "作者": "屈大均",
            "内容": "但得长华发，吾生已有馀。武公思好学，伏胜欲传书。\n枯瘁非衰甚，清高每晏如。君言遇九十，应更惜居诸。"
        },
        {
            "标题": "湘江舟中 其一",
            "作者": "屈大均",
            "内容": "湘江东下连潇水，九绕衡山千里长。夹岸萧萧枫叶落，秋来谁忍过潇湘。"
        },
        {
            "标题": "湘中作 其二",
            "作者": "屈大均",
            "内容": "频因衡岳失，尽见水湾环。九向潇湘好，三从岣嵝攀。\n花开人竞上，月出鹤方还。欲谒祝融去，来春可得閒。"
        },
        {
            "标题": "赠相士万君 其一",
            "作者": "屈大均",
            "内容": "相人唐举在，言我必期颐。鸿鹄将横绝，熊罴更得时。\n君虽游戏语，自可帝王师。待到杖朝曰，来看鸾鹤姿。"
        },
        {
            "标题": "许二烈女 其一",
            "作者": "屈大均",
            "内容": "双雏随阿母，游戏在芝田。正鼓湘灵瑟，俄惊老上弦。\n银瓶齐坠井，玉镜不当天。百尺寒浆里，连枝产白莲。"
        },
        {
            "标题": "湘中作 其一",
            "作者": "屈大均",
            "内容": "帆挂半边风，空江缥缈中。山光全在水，秋色欲来鸿。\n草短村墟出，林疏烟火通。湘潭多少路，数数问溪翁。"
        },
        {
            "标题": "潇湘神 零陵作",
            "作者": "屈大均",
            "内容": "潇水流，湘水流，三闾愁接二妃愁。潇碧湘蓝虽两色，鸳鸯总作一天秋。"
        },
        {
            "标题": "潇湘神　零陵作　三首 其二",
            "作者": "屈大均",
            "内容": "潇水长，湘水长。三湘最苦是潇湘。无限泪痕斑竹上，幽兰更作二妃香。"
        },
        {
            "标题": "孝妇吟",
            "作者": "屈大均",
            "内容": "凝脂两度血花开，持作羹汤各满杯。阿父岂须尝药去，慈姑频见返魂来。\n迎刀片片何曾痛，上箸丝丝未忍催。仁孝只今馀赵妇，谁操彤管不含哀。"
        },
        {
            "标题": "过黄俞邰藏书楼作",
            "作者": "屈大均",
            "内容": "我生南海愁偏僻，经史之外寡书册。扁舟遥至金陵城，欲向名家求载籍。\n黄君父子世藏书，一室尝开万卷馀。欲使文章归性命，岂将词赋送君诸。\n六经我道非糟粕，天地精神于此托。一画能令日月开，古圣神明必有作。\n君家易疏几青箱，借我无嫌岁月长。卦外始能知太极，图中亦可得羲皇。\n君今继述从何始，应徵未与先朝史。文献无稽是此时，春秋有志惟君子。\n秦淮水长连青溪，三月河房柳向西。欲邀雪客同挥管，吾学诸编更整齐。\n我且浓磨方氏墨，殷勤花下为君携。"
        },
        {
            "标题": "长干曲",
            "作者": "屈大均",
            "内容": "安得马当山，横截大江水。郎船不得行，复返秦淮里。"
        },
        {
            "标题": "送赵芳佩 其二",
            "作者": "屈大均",
            "内容": "相见只斯须，难留是白驹。白君来合浦，不敢说明珠。\n才美无三楚，情深在二禺。故人大毛子，书肯问菰芦。"
        },
        {
            "标题": "重赋梅花为陈伯子寿",
            "作者": "屈大均",
            "内容": "两度梅花发，相将紫塞看。移来浮峤月，为尔不知寒。\n积雪含春色，微风落玉盘。平生无可赠，惟有此琅玕。"
        },
        {
            "标题": "花犯　出胥口作",
            "作者": "屈大均",
            "内容": "是夷光、忙忙直向，三江五湖处。大夫相与任白鹭鸳鸯，烟外毛羽。\n洞庭七十峰如许。芙蓉能见汝。林屋月、白云相逐，飞过天际树。\n胥魂不返愧教他，银涛十万顷，随潮东注。香采后，梧宫覆。\n苧萝无女。应相劝，子皮竟遁，莫漫把、千金仍废着。\n正好用，计然遗策，飘然辞相去。"
        },
        {
            "标题": "一剪梅　胥口看梅",
            "作者": "屈大均",
            "内容": "荡漾渔舟胥口来。湖上梅开。山上梅开。蒙蒙七十二峰隈。\n青失东雷。绿失西雷。"
        },
        {
            "标题": "谒谢皋羽墓 其二",
            "作者": "屈大均",
            "内容": "孤臣馀犬马，后死亦徒然。血泪长江泻，愁心朔漠悬。\n千秋兰麝土，万里虎狼天。留得冬青树，凌霜自宋年。"
        },
        {
            "标题": "谒谢皋羽墓 其三",
            "作者": "屈大均",
            "内容": "六帝攒宫没，孤臣撮土留。可怜秦望月，不及富春洲。\n旧恨啼黄鸟，新悲值素秋。精灵依钓濑，长与客星游。"
        },
        {
            "标题": "壬戌人日前一日予得一子名之曰泰先是辛酉除夕有友人为予筮得泰谓必生子故以泰为名云 其二",
            "作者": "屈大均",
            "内容": "五十又三时，生儿是次儿。承先曾四子，为后且双支。\n道长欣逢泰，文明望作离。阿娘珠在腹，每觉媚生姿。"
        },
        {
            "标题": "壬戌人日前一日予得一子名之曰泰先是辛酉除夕有友人为予筮得泰谓必生子故以泰为名云 其一",
            "作者": "屈大均",
            "内容": "吉日先人日，熊罴堕地声。刚从正月长，泰作小时名。\n饮乳兼双母，分书止一兄。婚时须舞象，吾亦七旬成。"
        },
        {
            "标题": "赠阳春令",
            "作者": "屈大均",
            "内容": "达人志济物，而不卑一邑。春州古瘴乡，膏泽乃先及。\n王孙学道姿，手尝圭璋执。赋诗多土风，声教有篇什。\n美刺何温柔，如春无不入。讼庭无人时，群山相拱揖。\n为养若寒泉，人人得自汲。空桐有岩穴，风云互嘘噏。\n阴为石乳凝，阳作天柱立。我昔攀诸峰，猿狖颇相习。\n图经撰未成，幽怪多捃拾。君于簿书馀，新志已在笈。\n声色虽可娱，神明期厚集。交广有春秋，乘时更补缉。"
        },
        {
            "标题": "兰蕙曲 其一",
            "作者": "屈大均",
            "内容": "蕙草叶虽短，一茎开数花。感郎爱蕙草，不复理兰芽。"
        },
        {
            "标题": "赠王将军 其二",
            "作者": "屈大均",
            "内容": "旧著龙山大猎篇，名高十八冠军年。诸侯兵法归公子，两世彤弓得象贤。\n仁孝已堪图汉阁，安閒自可定蛮天。卑躬况复求岩穴，飞兔行应受玉鞭。"
        },
        {
            "标题": "送李君还秦兼寄怀其舅孔德太史 其二",
            "作者": "屈大均",
            "内容": "越有南枝鸟，秦馀北地人。文章高并起，羽翼夙相亲。\n汝病躬方有，吾衰性未驯。参商应有日，再见渭川滨。"
        },
        {
            "标题": "哭顾徵君宁人 其二",
            "作者": "屈大均",
            "内容": "昌平山水是天留，海岳朝宗此帝丘。一代无人知日月，诸陵有尔即春秋。\n书生得尽惟哀痛，故老难存苦白头。遗骨故应园下葬，年年天寿守松楸。"
        },
        {
            "标题": "哭顾徵君宁人 其四",
            "作者": "屈大均",
            "内容": "登高忆共雁门间，北望京华洒泪还。白马小儿犹汉殿，青牛老子已秦关。\n河声不解消长恨，山色惟知老玉颜。耆旧只今零落尽，北邙松柏为君攀。"
        },
        {
            "标题": "龙门健儿行",
            "作者": "屈大均",
            "内容": "龙门健儿身手强，绵木为鎗三丈长。三人持一绵木鎗，风旋电转谁能当。\n进四尺兮退四尺，挑起人马半空掷。朔骑干群丧精魄，前锋夹以竹篙锥。\n三丈不足二丈馀，藤牌絮被滚如珠。三眼鸟鎗洞铁甲，绕指郁刀随捲舒。\n憔铜锋镝涂毒药，猛虎中之仅三跃。用短尤能精用长，纵横击刺千军却。\n往日勤王义气作，文烈张公恣挥霍。大小百战似雷霆，长驱几欲空沙漠。"
        },
        {
            "标题": "七夕咏璇玑图",
            "作者": "屈大均",
            "内容": "佳人织锦按河图，天上璇玑得似无。文字能令琴瑟好，风流悔使蕙兰孤。\n牵牛此夕逢天女，白兔他家忆故夫。手爪如君皆巧绝，更谁山上采蘼芜。"
        },
        {
            "标题": "哭顾徵君宁人 其三",
            "作者": "屈大均",
            "内容": "招魂不返恨天涯，旅榇空归葬海沙。楚国两龚长不食，淮阳一老久无家。\n苍松岁晚孤生苦，白鹭天寒两鬓华。闻道五经多注释，不知谁为作侯芭。"
        },
        {
            "标题": "哭顾徵君宁人",
            "作者": "屈大均",
            "内容": "幽燕久客似辽东，絮帽天寒苦朔风。飞兔有人还不帝，伏龙于尔独称公。\n白头无子遗书散，黄石多年故冢空。留得孝陵图记在，教人涕泪哭遗忠。"
        },
        {
            "标题": "立春作 其八",
            "作者": "屈大均",
            "内容": "穷愁谁得似，萧瑟自年年。王霸知无日，英雄料不天。\n花寒犹带雪，草暖已含烟。莺燕休多语，教人昼不眠。"
        },
        {
            "标题": "罗浮对雪歌",
            "作者": "屈大均",
            "内容": "峤南自古无大雪，况复罗浮火洞穴。山人不识冰与霜，白露少凝阴道绝。\n今年季冬太苦寒，雪花三尺如玉盘。麻姑玉女尽头白，四百缟素失峰峦。\n天气忽将南作北，层冰峨峨路四塞。浮碇冈头似白山，罗阳溪口成敕勒。\n千株万株松欲摧，梅花冻死无一开。北风惨吹笼葱裂，猿狖僵卧吟且哀。\n辟寒有方得仙客，斫取龙鳞薪琥珀。地炉烧出日轮红，天井迸来云箭白。\n咫尺空濛接海津，光摇宫阙失金银。玉作越王烽火树，瑶华飞满珊瑚身。\n天鸡夜半冻不叫，曜灵忍失朱明照。久伤乌羽坠重光，安得烛龙衔一爝。\n欲挽羲车力士无，穷阴苦逼岁华徂。麑裘不暖难消夜，坐拥瑶琴影太弧。"
        },
        {
            "标题": "江皋 其二",
            "作者": "屈大均",
            "内容": "夜寒犹作雪，春暖已成烟。黄鸟啼山口，桃花笑水边。\n琴来三益友，酒酌一高年。亲戚多情话，殷勤在白田。"
        },
        {
            "标题": "烟霞峰寻李邺侯故居",
            "作者": "屈大均",
            "内容": "中峰多翠微，隐者旧光辉。日月开黄石，风云绕白衣。\n书台春木秀，啸馆暮烟霏。今日瞻灵武，何人扈六飞。"
        },
        {
            "标题": "同张超然寻端溪水岩作",
            "作者": "屈大均",
            "内容": "峡口水岩开，中含紫玉胎。青花思一割，白叶得双裁。\n泉涌因人气，霞蒸似尔才。精华分与我，当为著书来。"
        },
        {
            "标题": "严关 其二",
            "作者": "屈大均",
            "内容": "秦城长比越城长，筑怨当年在瘴乡。天作严关元限越，东南天地总羊肠。"
        },
        {
            "标题": "严关 其一",
            "作者": "屈大均",
            "内容": "雪至秦城不复南，严关一道满烟岚。松间欲访秦皇庙，匹马盘回上玉簪。"
        },
        {
            "标题": "又寄朱十",
            "作者": "屈大均",
            "内容": "公子吾所思，薄游滞于越。秋风予不归，岩桂花已发。\n赠尔浣花人，耶溪弄明月。"
        },
        {
            "标题": "赠画者张丈 其四",
            "作者": "屈大均",
            "内容": "黄毛鹞子海东青，尽作愁胡上素屏。画手不知秋眼疾，持来惊落白鹇翎。"
        },
        {
            "标题": "花燕谣",
            "作者": "屈大均",
            "内容": "燕燕燕，飞入荷花寻不见。荷花落尽燕无依，归去犹衔红一片。\n明年花发莫东西，还向荷花深处栖。人间不似荷花好，莫使空梁有燕泥。"
        },
        {
            "标题": "燕昭王 其二",
            "作者": "屈大均",
            "内容": "君臣甘苦总相同，二十馀年旦暮中。汤武仁声虽未洽，春秋义战此为雄。\n王前久已无师友，天定那能善始终。三代至今人物少，乐君真有卧龙风。"
        },
        {
            "标题": "燕昭王 其一",
            "作者": "屈大均",
            "内容": "燕昭信是霸王才，得士望诸自魏来。故鼎遂能归磨室，黄金不枉筑宁台。\n七雄独尔为宗国，一战还堪振有邰。谁肯千金市骏骨，功名真自郭生开。"
        },
        {
            "标题": "旧京感怀 其一",
            "作者": "屈大均",
            "内容": "羽翼秋高未奋飞，移家偏向帝王畿。文章总为先朝作，涕泪私从旧内挥。\n燕雀湖空芳草长，胭脂井满落花肥。城边亦有阴山在，怪得风沙暗翠微。"
        },
        {
            "标题": "与客游阳明洞",
            "作者": "屈大均",
            "内容": "阳明仙洞口，与客共攀登。注酒秦皇瓮，探书大禹陵。\n山开苍树出，泉落白云崩。散带虽人外，沈冥愧未曾。"
        },
        {
            "标题": "出永平作",
            "作者": "屈大均",
            "内容": "洪河无停流，惊枝无栖翰。志士生乱离，七尺敢怀安。\n青萍不刈黍，明月宁沉渊。断袂别亲友，成败俱不还。\n诛秦报天下，一死如泰山。宝马与美人，乌足酬燕丹。\n驱车出卢龙，迢递度渝关。二水交滦漆，千峰连贺兰。\n征蓬自回转，去雁群飞翻。悲歌吊飞将，声振长城间。\n猛虎为我啸，玄猿为我叹。奚儿动成群，箜篌对月弹。\n弥令远游子，侧听心哀酸。"
        },
        {
            "标题": "姑苏杨柳枝词 其八",
            "作者": "屈大均",
            "内容": "四百桥边茂苑东，纤腰舞杀为春风。吴娘一一娇莺似，生长游丝落絮中。"
        },
        {
            "标题": "姑苏杨柳枝词 其四",
            "作者": "屈大均",
            "内容": "长条阿那不牵人，一任花飞送好春。未化浮萍犹是雪，宫莺衔过锦帆津。"
        },
        {
            "标题": "野菊 其二",
            "作者": "屈大均",
            "内容": "何妨同野草，岁晚为谁贞。蒂已平生苦，花犹一日荣。\n东篱无此种，靖节未知名。珍重过霜雪，微芳莫自轻。"
        },
        {
            "标题": "野菊 其一",
            "作者": "屈大均",
            "内容": "野菊丛丛委道傍，花虽细朵亦芬芳。朝分蔓草惟零露，暮得空林是夕阳。\n佳色恨无彭泽见，落英疑有大夫香。生来苦薏谁能识，欲寄幽人隔水乡。"
        },
        {
            "标题": "椰子酒歌 其一",
            "作者": "屈大均",
            "内容": "琼南无酒家，酒向椰中取。椰子有一心，出酒如娘乳。"
        },
        {
            "标题": "邺城",
            "作者": "屈大均",
            "内容": "浩浩漳河水，迢迢魏武年。歌台馀蔓草，战垒没寒烟。\n兴废虽无定，奸雄自可怜。空令铜雀妓，留恨绮罗边。"
        },
        {
            "标题": "柬戴生",
            "作者": "屈大均",
            "内容": "此日天涯意，艰难莫可论。死生惭往哲，贫病负中原。\n野月含霜冷，山泉带雨浑。只应返庐岳，鸾鹤自相存。"
        },
        {
            "标题": "野菊 其一",
            "作者": "屈大均",
            "内容": "苦苡生宜野，无心篱落间。只因甘味少，得使冷香閒。\n兰已当门尽，松犹待客还。萧疏簪数朵，未觉鬓毛斑。"
        },
        {
            "标题": "正气祠作",
            "作者": "屈大均",
            "内容": "元老忠贞竭，中朝历数屯。十年荒社稷，一夜尽君臣。\n野月寒难曙，江花惨不春。精魂应杀贼，莫但作星辰。"
        },
        {
            "标题": "洞仙歌 为惠阳别驾俞君题《挥翰图》，图有没人十三",
            "作者": "屈大均",
            "内容": "蓬莱一股，与鹅城仙吏。玉女纷从女生戏。展花绫、两两催为香奁，添一个，便是鸳鸯十四。"
        },
        {
            "标题": "韶阳恭谒虞帝庙有赋 其三",
            "作者": "屈大均",
            "内容": "南巡往日怜韶石，遍奏鸣琴六六峰。天阙自开双锦绣，翠华长驻一芙蓉。\n月明瑶瑟来双女，风起珠尘绕六龙。云里帝城蒲阪似，葱葱御气绛绡重。"
        },
        {
            "标题": "韶阳恭谒虞帝庙有赋 其四",
            "作者": "屈大均",
            "内容": "怅望沅湘有所思，楚宫泯没至今悲。三闾大族惟三户，九面衡阳岂九疑。\n歌舞东皇暾未出，夷犹北渚月频移。零陵不是来龙驭，讵有湘累谒帝时。"
        },
        {
            "标题": "一斛珠 其二",
            "作者": "屈大均",
            "内容": "海棠丝短。输他杨柳丝难断。流莺系得枝枝满。莫只贪眠，不耐腰身软。"
        },
        {
            "标题": "自大小王公岭经枫林桥一路丹枫古木与梅桂相乱坡陀高低石路坦洁绝可爱",
            "作者": "屈大均",
            "内容": "车随石路去迢迢，夹岸枫林隐一桥。松树不知何处尽，人穿苍翠已三朝。"
        },
        {
            "标题": "夷齐庙作 其四",
            "作者": "屈大均",
            "内容": "一饿无馀事，微箕恨不同。首阳惟尔拙，柳下复谁工。\n旧国滦河上，荒祠华岳东。可怜顽懦者，终古不闻风。"
        },
        {
            "标题": "夷齐庙作 其七",
            "作者": "屈大均",
            "内容": "一代谁奔义，千秋独死名。弟兄方让国，臣子乃称兵。\n苦命虽无怨，悲歌亦有情。庙宫频下马，心肃万松声。"
        },
        {
            "标题": "夷齐庙作 其三",
            "作者": "屈大均",
            "内容": "商亡谁发愤，夷叔未蹉跎。国恨三仁少，人嫌十乱多。\n采苓存志节，叩马止干戈。白首辞东海，鹰扬奈尔何。"
        },
        {
            "标题": "夷齐庙作 其五",
            "作者": "屈大均",
            "内容": "叹息命衰时，黄农不可期。一身天下父，百世圣人师。\n拜庙从雷首，搴芳得桂枝。长令百君子，故国有馀思。"
        },
        {
            "标题": "夷齐庙作 其六",
            "作者": "屈大均",
            "内容": "庙当壶口出，名以墨胎垂。大老真惟汝，雠民更有谁。\n鹿衔甘草过，人与夕阳随。勺水殷勤荐，风流慕不衰。"
        },
        {
            "标题": "夷齐庙作 其二",
            "作者": "屈大均",
            "内容": "古人无死节，斯事始夷齐。麦秀悲何益，薇香采不迷。\n首阳馀俎豆，孤竹失山蹊。清绝祠前水，徘徊到日西。"
        },
        {
            "标题": "夷齐庙作 其一",
            "作者": "屈大均",
            "内容": "古庙当河曲，清风满道周。求仁在薇蕨，书弑即春秋。\n泪共迷民落，歌深太古愁。佯狂吾不忍，一死动诸侯。"
        },
        {
            "标题": "霜天晓角　遗镜",
            "作者": "屈大均",
            "内容": "流尘久入，点点残脂湿。莺影至今犹在，凭香露，掩馀泣。"
        },
        {
            "标题": "乙丑元日作",
            "作者": "屈大均",
            "内容": "易逢元日暖，难得岁朝春。雨色含山浅，烟光映水新。\n筐开花胜小，盘出菜丝匀。却笑夭桃朵，颜红不及人。"
        },
        {
            "标题": "寿江节母",
            "作者": "屈大均",
            "内容": "卫风歌靡他，恒辞贵从一。春秋诸列女，伯姬固无匹。\n自母失所天，艰贞矢永毕。十五奉罗巾，二十罢瑶瑟。\n供养代良人，甘肥机中出。有时倚柱吟，鲁女同忧恤。\n朝上君姑堂，暮入叔姑室。姑言妇未亡，亦如儿在膝。\n皇天悯苦寒，与母以白日。年今已五旬，鬓发尚如漆。\n鞠育一雏鹓，诗书去骄逸。蟾兔在腹中，月光长盛实。"
        },
        {
            "标题": "赵陈二烈女",
            "作者": "屈大均",
            "内容": "鲁女倚柱吟，忧国无人知。妾身逢丧乱，志节聊自持。\n罗敷虽靡匹，秋胡宁为期。吁嗟尔元憝，安知礼义归。\n猛虎尚可驯，神鸾终不移。抽吾玳瑁簪，可以刺熊罴。\n天道故祸淫，气矜吾不为。珠沉靡点辱，玉碎馀光辉。\n对君刎绣颈，去去从湘妃。"
        },
        {
            "标题": "忆汉月",
            "作者": "屈大均",
            "内容": "白碧红绯相向。春在瓶中娇养。枝枝不必翠林旁，自有雨情烟状。"
        },
        {
            "标题": "忆汉月　华山玉井间作",
            "作者": "屈大均",
            "内容": "仙女洗头何处。廿八寒潭长去。衣翻十丈白芙蕖，笑落一天香语。"
        },
        {
            "标题": "忆天台有寄",
            "作者": "屈大均",
            "内容": "石梁横碧天，上有百重泉。昨梦随明月，同君蹑紫烟。\n闻箫桐柏下，拂剑斗牛边。孤鹤飞何处，回看阻霅川。"
        },
        {
            "标题": "忆王孙 草",
            "作者": "屈大均",
            "内容": "风吹一夜即萋萋。未到裙腰路已迷。肠断离人日向西。\n带香泥。狼藉春光任马蹄。"
        },
        {
            "标题": "怀沙亭独坐有作 其一",
            "作者": "屈大均",
            "内容": "宴坐山手动一年，光风霁月本非禅。无言最与梅花似，开落教人见自然。"
        },
        {
            "标题": "怀沙亭独坐有作 其二",
            "作者": "屈大均",
            "内容": "咫尺江门有我师，依依孀母白头时。文章直与天无作，画破鸿濛笑宓羲。"
        },
        {
            "标题": "染衣",
            "作者": "屈大均",
            "内容": "水沈煎水染衣裙，生长香林饱众芬。东莞女儿香角好，笑他黄熟不堪焚。"
        },
        {
            "标题": "顾生以画朱竹见贻口占答之 其一",
            "作者": "屈大均",
            "内容": "朱竹胜于墨竹多，人言竹醉亦颜酡。筼筜忽与枫林似，叶叶红如霜染何。"
        },
        {
            "标题": "顾生以画朱竹见贻口占答之 其二",
            "作者": "屈大均",
            "内容": "太赤枝枝似彼姝，琅玕欲报玉盘无。新词可当襜褕否，更乞徐熙没骨图。"
        },
        {
            "标题": "初转",
            "作者": "屈大均",
            "内容": "初转丹飞雪，涂颜腻粉同。昔惟贻弄玉，今复赠香东。\n越黛怜微绿，胡脂厌太红。只须时饮酒，花色似桃丛。"
        },
        {
            "标题": "怀沙亭独坐有作 其三",
            "作者": "屈大均",
            "内容": "一片神明在玉琴，图书先得古人深。天边况有团圆月，流出寒光是此心。"
        },
        {
            "标题": "吊张副使春 其一",
            "作者": "屈大均",
            "内容": "嗟君提铁骑，汗血洒穷边。力尽凌河战，身归大窖眠。\n苏卿心贯日，卫律罪通天。藁葬阴山道，单于亦尔怜。"
        },
        {
            "标题": "赠钱郎饮酒 其一",
            "作者": "屈大均",
            "内容": "钱郎能饮酒，自谓酒星辰。沉湎非无故，佯狂未有人。\n陶公馀醉石，纪叟有烧春。我亦能荒晏，相将漉葛巾。"
        },
        {
            "标题": "闻蓝子谈武夷折笋隐屏之胜有作",
            "作者": "屈大均",
            "内容": "折笋愁将折，飞梯恐遂飞。峰随九水落，云作一天围。\n山鬼秋多啸，羽人寒未归。他年三十六，勿使一峰违。"
        },
        {
            "标题": "卖董华亭手卷",
            "作者": "屈大均",
            "内容": "董公真迹世间希，博取锱铢更典衣。书画未充三日腹，文章长得百年饥。\n求仁岂是专求粟，采义何尝但采薇。悔使黄金如粪土，暮龄生计益全非。"
        },
        {
            "标题": "赠钱郎饮酒 其二",
            "作者": "屈大均",
            "内容": "今代谁名饮，韬精在竹林。君从中圣外，定得古人心。\n酒是离支好，杯惟鹦鹉深。炎洲须久客，醉作越人吟。"
        },
        {
            "标题": "无题",
            "作者": "屈大均",
            "内容": "暖老双双燕玉同，况多沉水爇熏笼。马缨蝴蝶妆都好，莺粟樱桃笑总工。\n春色全归朱阁里，轻寒半入玉杯中。紫烟不断香狼藉，曲曲云屏隔尽风。"
        },
        {
            "标题": "萤苑",
            "作者": "屈大均",
            "内容": "西苑接雷塘，花含粉黛香。流萤与明月，夜夜照君王。"
        },
        {
            "标题": "应天长 黄村探梅",
            "作者": "屈大均",
            "内容": "扶胥冬未半，正百里梅花，暗香相接。生长瑶林，儿女一般如雪。\n琼英堆不扫，任门户、玉茵千叠。泥土涴，狼藉牛羊，蕊珠谁拾。"
        },
        {
            "标题": "扬州",
            "作者": "屈大均",
            "内容": "往日江南北，鸿沟此地分。通侯虚作镇，上相但悬军。\n萤苑青春柳，雷塘薄暮云。玉钩斜畔望，芳草是罗裙。"
        },
        {
            "标题": "怀沈武功 其二",
            "作者": "屈大均",
            "内容": "炎方风气异，秋尽始知秋。桐叶方飘户，梅花已满楼。\n故人多秀水，之子在中洲。白露滋兰芷，应含八咏愁。"
        },
        {
            "标题": "蔡玑先铉升携过东园看菊作 其二",
            "作者": "屈大均",
            "内容": "江左重来日，萧条益怆神。黄花犹有汝，白首更无人。\n意气期之子，文章托此身。溪流如有意，曲曲入西邻。"
        },
        {
            "标题": "咏马伏波 其三",
            "作者": "屈大均",
            "内容": "飞鸢站站堕炎云，薏苡加餐莅政勤。骆越至今遵约束，岁时频祀马将军。"
        },
        {
            "标题": "留别秀水桐开士",
            "作者": "屈大均",
            "内容": "鸳湖何所有，一片鹤孤飞。爱尔琅玕树，浮丘不忍归。\n青霄联羽翼，白露戒裳衣。忽作离群咏，愁心满翠微。"
        },
        {
            "标题": "贫居作 其十一",
            "作者": "屈大均",
            "内容": "家敝渊明苦，愁如止酒何。无嫌游白社，只爱咏荆轲。\n栗里田园少，篮舆子侄多。黄花吾与汝，长此媚岩阿。"
        },
        {
            "标题": "咏马伏波 其二",
            "作者": "屈大均",
            "内容": "麋冷双女自为王，锦绣旌旗海上张。一自伏波亲讨伐，日南长作汉封疆。"
        },
        {
            "标题": "吹叶词为舒亦蕃作 其一",
            "作者": "屈大均",
            "内容": "仙人吹木叶，一半作鸾声。夜夜碧空外，风泉相与清。\n苏门无此啸，太上有馀情。谁识元音好，多从茉莉生。"
        },
        {
            "标题": "吹叶词为舒亦蕃作 其二",
            "作者": "屈大均",
            "内容": "忽似蝉嘶乱，凄清叶底来。月因三弄上，花以一声开。\n人籁那能好，天心日已哀。可能当黍谷，吹得暖风回。"
        },
        {
            "标题": "赠某湖州",
            "作者": "屈大均",
            "内容": "昔作菰城守，情同杜紫薇。女怜红泪湿，人得紫云归。\n江总前身是，扬州旧梦非。九贤堂上客，觞咏日依依。"
        },
        {
            "标题": "绿端砚为严藕渔宫允作 其四",
            "作者": "屈大均",
            "内容": "亦欲向羚羊，兼金买一方。偏宜赋鹦鹉，更可咏鸳鸯。\n色并黄裳美，情分碧玉香。不须鸲鹆晕，已比水岩长。"
        },
        {
            "标题": "寄汪扶晨",
            "作者": "屈大均",
            "内容": "黄山之麓有潜溪，君家溪口花竹迷。飞书招我谒轩后，三十六峰素手携。\n行至芜阴车忽止，六月盛暑汗如水。安得风捲朱砂泉，飞来为我易毛髓。\n膏淳黛蓄白龙潭，雨中喷薄当花龛。诸泉尽自汤泉出，未若潜溪味最甘。\n寄我紫霞茶，不寄潜溪水。活火自烹时，相忆情难已。\n我在秦淮日举杯，糟丘何处不蓬莱。酒星最忆青莲客，独溯风流采石来。\n谁作长歌赠太白，任华才气真诗伯。去年汝惠一长篇，捲起西江泻精魄。\n丈夫叱咤本非常，战法往往寓文章。五兵相救乃神变，用短从来兼用长。\n天生汝笔能雄放，青莲未是丈人行。处处金焦砥海门，篇终始得波涛壮。"
        },
        {
            "标题": "赠林孟阳新筑 其二",
            "作者": "屈大均",
            "内容": "嗟君独有惠芳妍，才咏桃夭即断弦。从父早敦黄鹄节，教儿先补白华篇。\n维摩座侧惟天女，王母池头是萼仙。他日尚书劳口授，汉皇恩赐及婵娟。"
        },
        {
            "标题": "持蔬轩作 其五",
            "作者": "屈大均",
            "内容": "猗彼幽兰花，春黄而秋紫。颜色能随时，所以媚君子。"
        },
        {
            "标题": "幽州歌送客",
            "作者": "屈大均",
            "内容": "幽州二月柳堪把，小姬邀客玉河下。莫道酡酥不醉人，频向津楼系白马。"
        },
        {
            "标题": "仲秋五日客端州承太守王公招同诸公游七星岩分赋得秋字 其二",
            "作者": "屈大均",
            "内容": "翩翩白鹿夹车游，自得神君岁有秋。谢眺最宜山水郡，金波丽句照炎洲。"
        },
        {
            "标题": "仲秋五日客端州承太守王公招同诸公游七星岩分赋得秋字 其三",
            "作者": "屈大均",
            "内容": "中湖山作七螺浮，势截牂牁上下流。石笋中通多地道，东西穿出大龙湫。"
        },
        {
            "标题": "咏怀 其七",
            "作者": "屈大均",
            "内容": "兰丛盛枳棘，凤穴邻鸱鸮。利害日相摩，金石为之焦。\n仲尼探虎口，蹠也方矜骄。仁义为盗积，天下谁宗尧。\n驱车以放志，言观东海潮。波涛飞雪山，河汉垂天桥。\n蛟龙隐文章，尾闾水潜消。宁无百尺丝，吞饵惟游鲦。\n白云来何迟，俯仰托长谣。"
        },
        {
            "标题": "仲秋五日客端州承太守王公招同诸公游七星岩分赋得秋字 其五",
            "作者": "屈大均",
            "内容": "礼加徐孺动南州，政暇还同烟水游。鸾鹤只知能啸咏，一声寒作碧天秋。"
        },
        {
            "标题": "仲秋五日客端州承太守王公招同诸公游七星岩分赋得秋字 其一",
            "作者": "屈大均",
            "内容": "芙蓉一朵一丹丘，紫翠长含一片秋。太守殷勤是山水，閒同上客弄轻鸥。"
        },
        {
            "标题": "送人游雁荡 其三",
            "作者": "屈大均",
            "内容": "南来雁荡馆，北去雁门家。不是峰峦好，何因别塞沙。"
        },
        {
            "标题": "送人游雁荡 其二",
            "作者": "屈大均",
            "内容": "峰峰在谷中，芙蓉不可见。下注大龙湫，何峰多白练。"
        },
        {
            "标题": "送人游雁荡 其一",
            "作者": "屈大均",
            "内容": "东峰五十三，西峰四十八。同为百一峰，细细数奇拔。"
        },
        {
            "标题": "送朱十",
            "作者": "屈大均",
            "内容": "昨冬冱寒时，方舟同入越。君望赤城霞，我弄耶溪月。\n月出香垆峰，光摇东海雪。美人吹紫箫，一曲梅花发。\n梅花犹满林，君唱怀归吟。未游云门寺，遽别天姥岑。\n可怜双白鹤，相送吴江浔。冉冉芳春晚，桃李皆成阴。\n贫女无刀尺，谁裁鸳鸯衾。素丝亦易染，孤凤难为音。\n愿言秉贞洁，黾勉同我心。"
        },
        {
            "标题": "春日雨花台眺望有感 其二",
            "作者": "屈大均",
            "内容": "高台一上一含悲，况复清明上巳时。多谢朝烟兼暮雨，不令人见蒋山姿。"
        },
        {
            "标题": "春日雨花台眺望有感 其四",
            "作者": "屈大均",
            "内容": "春去风花飞更狂，马蹄无主踏残香。丝丝最恨河边柳，日夕牵愁短复长。"
        },
        {
            "标题": "韶阳恭谒虞帝庙有赋 其一",
            "作者": "屈大均",
            "内容": "庙枕皇冈古色春，冕旒遗影细生尘。娥英变化元天女，鹿豕依稀是野人。\n仙饭一丛香草掇，御床三尺玉琴陈。阶前拜手敷辞罢，泪洒幽篁似楚臣。"
        },
        {
            "标题": "韶阳恭谒虞帝庙有赋 其五",
            "作者": "屈大均",
            "内容": "开辟文明五岭新，山河敝屣此南巡。讴歌一日无贤子，禅受千秋有罪人。\n俎豆偏多荒服外，兰荪未借楚江滨。精灵亘古同霄汉，不道湘妃是水神。"
        },
        {
            "标题": "代挽楚抚军",
            "作者": "屈大均",
            "内容": "形势推荆楚，朝廷倚栋梁。安危臣弟在，眷注帝心长。\n北阙悬黄鹄，南楼启武昌。绸缪多牖户，锁钥几封疆。\n梁木俄然折，连枝更可伤。精灵凭将士，涕泗满湖湘。\n文武今谁宪，神明夙自强。猷须元老壮，兵以丈人祥。\n七载忘裘带，三年缺斧斨。疮痍犹未起，衽席总多方。\n杀气愁金齿，妖星恨火房。推心消反侧，奋臂作金汤。\n德润如阴雨，威寒俨肃霜。王侯同汗马，父老只甘棠。\n碣为神君勒，书探武库藏。弥留犹请命，感激每飞章。\n往者绥江左，苍生恋衮裳。流离忧水旱，博济及炎荒。\n玉匕回凋瘵，金标立纪纲。九重喉舌寄，万姓藻蘋香。\n遂有司空命，重开仆射堂。位虽高虎拜，寿未至鹰扬。\n部曲传兵法，宸居念国殇。榇归辽海上，舟过秣陵旁。\n形影孤花萼，肝肠断雁行。哲兄存少保，令子得仙郎。\n继述应无忝，忠勤定不忘。诏先崇俎豆，勋益重旂常。\n洲草凋鹦鹉，山云惨凤凰。英魂终沔鄂，同气永参商。\n药石那能视，人琴并已亡。家风馀白简，世业更青箱。\n絮酒随河伯，云旗指点苍。千秋友于痛，呜咽此斜阳。"
        },
        {
            "标题": "韶阳恭谒虞帝庙有赋 其二",
            "作者": "屈大均",
            "内容": "玉辇何年八桂来，衣裳垂向九成台。千秋历数躬犹在，一代龙鱼事可哀。\n斑竹风生鸾吹起，苍梧日落象耕回。骚人怅望惟瑶圃，欲就重华未有媒。"
        },
        {
            "标题": "某君年七十馀纳双妾赋以赠之 其三",
            "作者": "屈大均",
            "内容": "白头偏解爱芙蓉，两两鹓雏夹老龙。最似罗浮双玉女，钥朝青傍老人峰。"
        },
        {
            "标题": "渔家傲 水仙花",
            "作者": "屈大均",
            "内容": "远自姑苏来药市。茎茎抽出凌波子。六瓣冰开寒若水。\n纯黄蕊。相中微带人间腻。"
        },
        {
            "标题": "某君年七十馀纳双妾赋以赠之 其二",
            "作者": "屈大均",
            "内容": "张苍饮乳不曾迎，白首偏多素女师。一曲同摊双唱处，桃花红映古松姿。"
        },
        {
            "标题": "寄从兄泰士",
            "作者": "屈大均",
            "内容": "湖南雪尽时，一夜草离离。春色如流水，王孙尚未知。\n雁归沙塞早，月照石堂迟。憔悴江潭上，谁听渔父辞。"
        },
        {
            "标题": "渔家傲　清明扫二配墓",
            "作者": "屈大均",
            "内容": "雨过争开山踯躅。馀红染得香烟足。人共啼鹃何处哭。\n坟新筑。鸳鸯两两黄泉宿。"
        },
        {
            "标题": "渔家傲　观边女调神",
            "作者": "屈大均",
            "内容": "割肉如山生啖取。黄羊不及青羊饫。腹饱还须多饮乳。\n庐帐里。膻风吹起沙如雨。"
        },
        {
            "标题": "渔歌子 二首 其一",
            "作者": "屈大均",
            "内容": "开到棠梨不是花。莺啼莫忆旧繁华。朝雨急，暮风斜。\n出光催去去谁家。"
        },
        {
            "标题": "某君年七十馀纳双妾赋以赠之 其一",
            "作者": "屈大均",
            "内容": "长生有术在香闺，方朔年年取小妻。白可鸳鸯成七十，莫教莲叶有东西。"
        },
        {
            "标题": "淘鹅谣代渔童作",
            "作者": "屈大均",
            "内容": "水流鹅，莫淘河。我鱼少，尔鱼多。竹弓欲射汝，奈汝会逃何。\n尔逃河，莫淘河。尔淘河一日，使我三日鱼不多。养鱼在颔下，不食奈鱼何。\n没水取鱼好，慎莫竭我小盘涡。吁嗟淘河，鱼奈尔何。\n鱼师不畏，畏尔淘鹅。尔沉少，乃沉多。吾将废网罟，与尔随流波。\n取鱼尔颐下，杀汝祭蛟鼍。"
        },
        {
            "标题": "虞美人草",
            "作者": "屈大均",
            "内容": "舞态依依傍药栏，多情春雨未沾残。朱颜不与英雄尽，秀作名花万古看。"
        },
        {
            "标题": "过黄氏南轩作",
            "作者": "屈大均",
            "内容": "离离瓜架外，花种凤仙多。爱老还朱槿，牵情更绿萝。\n香须焚水熟，味可养天和。自首无馀事，生涯一啸歌。"
        },
        {
            "标题": "葛洪衣冠冢",
            "作者": "屈大均",
            "内容": "何代葬神仙，朱明深洞边。遗衣化蝴蝶，五色似霞鲜。"
        },
        {
            "标题": "赋得山大丹花为大司马留村吴公寿 其一",
            "作者": "屈大均",
            "内容": "不识珊瑚树，多疑是赭桐。纯丹因向日，最劲为含风。\n烽火柏千干，芙蓉砂一丛。炎方惟有此，可以寿吾公。"
        },
        {
            "标题": "赋得山大丹花为大司马留村吴公寿 其二",
            "作者": "屈大均",
            "内容": "珊瑚亦作花，朵朵越王家。太赤才三岁，微黄即九霞。\n长开无大小，不谢最纷葩。绝似公难老，精含海日华。"
        },
        {
            "标题": "赋得山大丹花为大司马留村吴公寿 其三",
            "作者": "屈大均",
            "内容": "谁将铁如意，击碎女珊瑚。散作山丹树，千葩共一趺。\n如盘皆赤玉，有火是阳珠。公惠嘉名好，千秋照海隅。"
        },
        {
            "标题": "大司马吴公惠田赋此奉答 其二",
            "作者": "屈大均",
            "内容": "繇来仁者粟，方与养亲宜。更受山田赐，弥惭石父知。\n自今为黍早，不惜采兰迟。勤动同妻子，长怀粒我私。"
        },
        {
            "标题": "十二时 送蒲衣子入山",
            "作者": "屈大均",
            "内容": "送君归，乱山归去，婚嫁参差都了。向竟似、无情春杳。\n不使莺花缠绕。玩弄清寒，沉酣玉醴，怕不成仙道。\n日养寿、影减婵娟，却笑蔡家，犹爱纤纤姑爪。"
        },
        {
            "标题": "宿槟榔塘",
            "作者": "屈大均",
            "内容": "未夕江干宿，凉惊落叶新。白鸥如识我，萤火亦依人。\n月湿非关雨，沙乾欲作尘。戍楼催早起，吹角一声频。"
        },
        {
            "标题": "雨夜作",
            "作者": "屈大均",
            "内容": "风雨无朝暮，鸣鸡不可知。天沉长夜里，人苦极寒时。\n泪欲浮孤枕，情终系一丝。平生无白日，衰暮益含悲。"
        },
        {
            "标题": "珠江观竞渡联句",
            "作者": "屈大均",
            "内容": "滘口人家尽绣帘，衣翻蛱蝶麝兰添。徵歌曲爱莲花艳，注酒浆愁荔子甜。\n水气欲飞山作雨，沙云先白海成盐。贪看竞渡忘归去，摇橹休催素手纤。"
        },
        {
            "标题": "雨夜作",
            "作者": "屈大均",
            "内容": "山堂雷雨夜，独坐只焚香。香可清神爽，通宵一气长。"
        },
        {
            "标题": "诸公饯予玉河亭子赋别",
            "作者": "屈大均",
            "内容": "御沟一片东西水，相送扁舟去五湖。天上若无娥月好，人间谁伴客星孤。\n但同慈母餐芝草，便是仙人隐玉壶。燕市悲歌今已矣，诸君好自作屠沽。"
        },
        {
            "标题": "玉河亭宴集",
            "作者": "屈大均",
            "内容": "玉河城阙外，源出玉泉高。穿宫为太液，步马即兰皋。\n楼台尽杨柳，尊俎有蒲桃。相将梁苑客，抽管赋春涛。"
        },
        {
            "标题": "七星岩磨厓题名歌",
            "作者": "屈大均",
            "内容": "七星化作七芙蓉，斗柄乃是玉屏峰。中有夹天千尺峡，天开一罅烟重重。\n振策飞厓同我友，摩挲怪石云濡手。心怜绝壁势争雄，欲得蛟螭字如斗。\n君也今之顾八分，石经瘦劲汝其伦。墨气淋漓山鬼泣，无端破我苍苔痕。\n白石肌肤如玉雪，磨砻欲出巨灵血，数声斧外何清越。\n石工一字一螺金，丁丁日夕愁穿穴。石火射人光不寒，为君留得冰雪肝。\n姓名他日谁不朽，置身且学此峰峦。"
        },
        {
            "标题": "胥江过玉镜台感赋 其一",
            "作者": "屈大均",
            "内容": "忆共兰舟故里还，蛾眉画出是秦山。菱花已殉黄泉去，玉镜荒台忍重攀。"
        },
        {
            "标题": "自公房作",
            "作者": "屈大均",
            "内容": "玉屏峰未还，花下一扃关。即此已空寂，无人知是山。\n磐流松户外，棋落石床间。却厌涓涓水，无生说未閒。"
        },
        {
            "标题": "胥江过玉镜台感赋 其二",
            "作者": "屈大均",
            "内容": "宝镜销沉二十年，画图空想旧婵娟。犹香叆叇瑶姬雨，已化霏微小玉烟。"
        },
        {
            "标题": "玉簪花 其二",
            "作者": "屈大均",
            "内容": "不愁簪鬓后，玉重腻难胜。朵朵如镂雪，茎茎似插冰。\n暮嫌风半吐，朝爱露全凝。自向臣冠挂，频来好色称。"
        },
        {
            "标题": "登浴日亭",
            "作者": "屈大均",
            "内容": "月明南澥阔，中夜气鸿濛。万马奔旸谷，双螭御祝融。\n日轮飞上下，澥市动虚空。谁与同晞发，沧凉若木东。"
        },
        {
            "标题": "诃林 其二",
            "作者": "屈大均",
            "内容": "诃子频婆但有名，菩提不解荫三城。天南尚有真蛟蜃，玉殿珠堂俨未倾。"
        },
        {
            "标题": "合道山房作 其三",
            "作者": "屈大均",
            "内容": "夜久寒多露，天空渐欲阴。白云如薄梦，明月是愁心。\n友泪馀缃帙，妻魂在锦衾。谁知词赋客，学道更情深。"
        },
        {
            "标题": "玉簪花",
            "作者": "屈大均",
            "内容": "绾髻花宜汝，新簪露不胜。那教香玉坠，自有腻云承。\n赠去愁恩重，擎来恐冷凝。未开名绝似，赢得美人称。"
        },
        {
            "标题": "送徐道冲 其二",
            "作者": "屈大均",
            "内容": "忆在鸳湖曲，君才十四龄。一朝齐老凤，几日掩香泾。\n以我长相望，而翁使者星。秋来能度岭，先问一沉冥。"
        },
        {
            "标题": "蔡五携尊过江东门寓轩",
            "作者": "屈大均",
            "内容": "繇来江左客，第五最知名。青岁偏闻道，丹砂亦寄情。\n行携春酒美，坐爱夕堂清。罂粟花枝下，欢看稚子迎。"
        },
        {
            "标题": "豫让桥",
            "作者": "屈大均",
            "内容": "国士感知己，能将七尺轻。击衣譬已报，吞炭气难平。\n漳水西风急，邢台落日晴。千秋石桥上，过客马犹惊。"
        },
        {
            "标题": "奉答张观察枉顾沙亭村舍之作用韵",
            "作者": "屈大均",
            "内容": "东海北海海之滨，文王不作归谁亲。太公渔钓奸西伯，美女奇物称三人。\n吁嗟文武师若此，何如墨胎二子仁。不才佯狂居南渎，食薇颜色能如春。\n东方每笑首阳拙，曾参亦讥黔娄贫。持蔬槁死宁不可，有母白发方九旬。\n使君轩车忽相访，鸡鸣犬吠惊乡邻。亥唐菜羹亦未设，荷蓧黍饭乃自珍。\n踰垣闭户岂中道，礼尚往来吾当循。威凤有德贵能下，神龙之性期终驯。\n使君吐哺向白屋，刍荛之智图咨询。庭前秋水漱白石，屋后乔松矗苍旻。\n物物可以代忠告，岂必有言书诸绅。驺忌鼓琴托讽谏，斲轮喻道偏如神。\n知公相契在默识，忘怀自此日以真。"
        },
        {
            "标题": "过尹尔复园亭赠之",
            "作者": "屈大均",
            "内容": "古木高曾树，阴凉满一园。鹤巢多白鹭，蝉咽似清猿。\n好学人难老，栖閒道易尊。芬馨春气内，细草亦兰荪。"
        },
        {
            "标题": "疏影 鸳鸯梅",
            "作者": "屈大均",
            "内容": "层层作蕊。更绛趺一一，能结双子。定是青陵，魂入寒香，催教朵朵连理。\n雌雄不少相思树，又恁得同心如尔。更爱他、飞雪丹成，灼灼杏葩难似。"
        },
        {
            "标题": "长寿院外眺望作",
            "作者": "屈大均",
            "内容": "珠海当门月倍明，雌雄水底应钟声。风飘梵响千家满，雨散花香两岸清。\n洋舶通时多富室，岭门开后少坚城。霸图消歇无南武，怅望朝台古木平。"
        },
        {
            "标题": "月照梨花",
            "作者": "屈大均",
            "内容": "天气，初暖。帘帘都卷。碧草多情，随人近远。黄蝶白蝶依依。\n逐花飞。春归只有飞花送。烟轻雨重。片片风相弄。\n乳莺衔去休太频。频使愁人。泪沾巾。"
        },
        {
            "标题": "哭蔡二西 其二",
            "作者": "屈大均",
            "内容": "柳下工何益，徒劳玩世心。代农非此日，依隐且空林。\n纵饮无馀事，狂歌直至今。人间蜩蜕早，哀乐怨情深。"
        },
        {
            "标题": "赋赠粤东典试刘工部",
            "作者": "屈大均",
            "内容": "驷马中郎客，梅花水部才。大文持玉尺，元气酌金罍。\n尽网珊瑚树，穷探明月胎。斑骓归莫遽，秋满越王台。"
        },
        {
            "标题": "和人岳王墓",
            "作者": "屈大均",
            "内容": "鄂王坟上哭南朝，声落钱塘作暮潮。鸱革有膏成碧玉，蜀镂无气上丹霄。\n松楸亦向黄龙指，风雨难将白马招。今日却思和议好，沙场不恨失嫖姚。"
        },
        {
            "标题": "有怀富平李孔德 其三",
            "作者": "屈大均",
            "内容": "与君驰驿骑，赵代去相依。作客从飞将，为媒得宓妃。\n越歌惭有木，秦俗重无衣。一自关河隔，同心事尽非。"
        },
        {
            "标题": "九日过李十一二耆山房赋赠",
            "作者": "屈大均",
            "内容": "白昼婆娑古树下，华堂无事招儒雅。苏门高士过弹琴，天宝将军来画马。\n此日重阳黄菊开，寂寥馀我登高台。被发狂游人削迹，持觞高论尔怜才。\n江山战后秋无色，天地穷阴消不得。周王兵士化沙虫，汉代衣冠委荆棘。\n君家殉国有难兄，散尽黄金事不成。脊令空抱苌弘血，鸿雁犹吞伍尚声。\n我在山中无素业，一遇屠沽欢笑接。道成不屑居神仙，气使翻然作游侠。\n为君题诗花萼楼，羽声慷慨谁不愁。"
        },
        {
            "标题": "喜谢九丈自莞中见过之作 其四",
            "作者": "屈大均",
            "内容": "白发翩翩海鹤姿，河清已过杖乡时。岁寒不用愁风雪，自有春阳到柳丝。"
        },
        {
            "标题": "越台新柳 其三",
            "作者": "屈大均",
            "内容": "百尺丝阴拂荔矶，吹绵未共木棉飞。玉山香浦攀枝外，新绿轻轻染翠微。"
        },
        {
            "标题": "喜谢九丈自莞中见过之作 其二",
            "作者": "屈大均",
            "内容": "汝种多香与子孙，胜于全买荔枝园。紫囊一树人争食，明岁招予作白猿。"
        },
        {
            "标题": "云州秋望 其二",
            "作者": "屈大均",
            "内容": "八月大同秋，霜花满客裘。身随宛马壮，手以角弓柔。\n水胍驼能识，边声雁亦愁。纷纷风柳落，吹入望乡楼。"
        },
        {
            "标题": "西樵大雨同雪公往碧玉洞观瀑布",
            "作者": "屈大均",
            "内容": "骤雨惊林壑，开门落叶纷。遥知东瀑布，澎湃下重云。\n破壁虹蜺出，随风珠玉分。萝衣沾湿尽，援引赖夫君。"
        },
        {
            "标题": "越台新柳 其一",
            "作者": "屈大均",
            "内容": "新年柳叶已争开，绝似江南二月来。自是炎方天易暖，春光先到越王台。"
        },
        {
            "标题": "喜谢九丈自莞中见过之作 其一",
            "作者": "屈大均",
            "内容": "咫尺乡园未得还，城中闭户亦深山。故人只有香农父，来共琴书一日閒。"
        },
        {
            "标题": "越台新柳 其二",
            "作者": "屈大均",
            "内容": "濯濯风枝半作阴，新条不遣旧条侵。自来珠海多春色，垂柳垂杨亦系心。"
        },
        {
            "标题": "廉州杂诗 其六",
            "作者": "屈大均",
            "内容": "珠随明月满，半作泪光流。独立当蟾兔，相思若女牛。\n投荒频自苦，入海欲谁求。忍使闺中子，离颜一片秋。"
        },
        {
            "标题": "廉州杂诗 其八",
            "作者": "屈大均",
            "内容": "岂意珠官郡，珠娘艳色多。褰裙临水汲，跣足踏花过。\n钱辩开元字，筝调合浦歌。酒浆频献客，甘有蔗霜和。"
        },
        {
            "标题": "端州访砚歌和诸公",
            "作者": "屈大均",
            "内容": "古之著书人，岂必端州砚。黄帝阴符有作时，墨池只用琼瑶片。\n君今采砚思氤氲，不踏青天割紫云。身入东西双洞口，九渊始得青花文。\n水岩之石水精子，带血羊肝纯作紫。火捺金钱朵朵圆，白凝蕉叶为肌理。\n年来岩底采无馀，鬼斧神工多得髓。纷纷散入富豪家，什袭文绫与绛纱。\n未雨那知泉有本，长乾曾见墨生花。绿尘半与图书积，安得松烟饱朝夕。\n真气徒含天一深，空光未有云霞迹。琉璃作匣枉称珍，终日随身讵有人。\n风雅纷葩思赋客，春秋羽翼忆经神。君今欲采圭璋质，尺寸微瑕皆勿失。\n天留淳朴与遗人，鬼瞰高明悲巨室。石工欺汝只纤毫，翡翠朱砂总未高。\n鸲鹆眼多堪抵鹊，梅花坑好可磨刀。神物繇来知者寡，相错刚柔方大雅。\n不得精华日月中，文明安足成天下。为君钩索尚茫然，应有精诚格上天。\n成璧成圭凭帝赍，天然不必问方圆。"
        },
        {
            "标题": "赞成功",
            "作者": "屈大均",
            "内容": "莞城香角，血格油沉，收藏奁内女儿心。买来薰被，费尽麸金。\n双烟缭绕，又到春深。"
        },
        {
            "标题": "雨中",
            "作者": "屈大均",
            "内容": "雨中多白日，早稼最相宜。更喜林烟外，蝉声催荔支。"
        },
        {
            "标题": "早发大同作",
            "作者": "屈大均",
            "内容": "鸡鸣人起大同城，笳鼓凄凄出塞声。青冢风高貂不暖，白河霜滑马难行。\n髡钳昔日图成事，沟壑今朝欲殉名。枉历三关征战地，无繇一奋曼胡缨。"
        },
        {
            "标题": "赠别徐子卿 其二",
            "作者": "屈大均",
            "内容": "沐犊犹无匹，牵牛已有期。朝飞怜雉子，夕寝忆熊罴。\n粳稻全收日，芙荷半落时。凉风休得早，吹白鬓边丝。"
        },
        {
            "标题": "赠别徐子卿 其三",
            "作者": "屈大均",
            "内容": "共是单家子，栖迟日以贫。黄香无大裤，徐庶有疏巾。\n蝉饮惟清露，鱼行只白蘋。而翁早高逸，吾道在遗人。"
        },
        {
            "标题": "送王立安还宝坻",
            "作者": "屈大均",
            "内容": "朝辞罗浮东，暮指田盘北。代父观察公，还家敦子职。\n太公七十馀，未杖多筋力。好学日神智，康强以不息。\n天生难老姿，况复善饮食。脍兔春宜葱，羹鱼香用稷。\n自酿渠阳春，益滋玉颜赩。元气日斟酌，用精解纤啬。\n耇造多子孙，一一皆歧嶷。大小诸童蒙，纳妇家能克。\n观察政大成，悦亲道已得。迎养苦路长，炎荒在蛮域。\n兹焉复川南，蜀道劳攀陟。尊老不遑将，靡盐情郁抑。\n所喜太公年，春秋尚千亿。眉寿天所私，于以报平直。\n君今去奉养，慈孙人尽识。文章焉旨甘，仁爱乃容色。\n神明出不穷，古人渐相逼。吐纳风与骚，以为大雅则。\n子道在白华，弦歌贵朝夕。无欲尔处子，堂堂作矜式。\n脂车明启行，逾岭方崱屴。间关岂不苦，庶以荡胸臆。\n山川洞经纬，利害知兴塞。情伪若观火，庶几免回惑。\n风尚还淳庞，人心去邪慝。持此经术功，自可一道德。\n行矣趋祖君，于彼无终国。候雁春方归，翩翩同矫翼。\n上堂奉几杖，嬉然随钓弋。馀閒向南丘，或亦观稼穑。\n引领当夔门，仆夫正匍匐。嵚崎栈阁倾，诘屈车轮仄。\n蚕丛九折中，而翁驭方叱。江行复滩崄，丛石争雄特。\n千盘出崩厓，百丈牵生竻。巫云撒白盐，三峡俄昏黑。\n舟与淫预斗，象马势不测。入城尚无人，猿狖疑苍赤。\n豺虎方咆嗥，甘人作口实。况渡泸水西，壤已邻滇僰。\n乌蒙与镇雄，翘首神君亟。抚绥亮有方，威爱知无忒。\n艰难移孝时，庭闱不敢即。万里致忠勤，何殊在亲侧。\n往觐君毋然，垂堂且自敕。居行各有经，至性本天植。\n纯孝质有馀，不受丹青饰。矧君迩京华，会当驰玉勒。\n竭考得秘书，凤池簪笔入。日惟大父庆，此事亦孔棘。\n帆开珠海湄，沙喧起鸂"
        },
        {
            "标题": "紫峰阁梅 其一",
            "作者": "屈大均",
            "内容": "绝壑春难早，鸿濛养有馀。光生无月处，香在未花初。\n入石僧同定，横溪客自疏。年年紫峰阁，为尔一踟蹰。"
        },
        {
            "标题": "赠施生 其一",
            "作者": "屈大均",
            "内容": "梅花如雪扑青冥，香遍东西两洞庭。一棹吴淞君正返，相逢烟雨莫釐亭。"
        },
        {
            "标题": "赠故将军",
            "作者": "屈大均",
            "内容": "无事客辽西，名王共角抵。飞腾空射虎，汗血枉成泥。\n苏武犹生子，要离已衅妻。无繇持报汉，愁向朔云啼。"
        },
        {
            "标题": "赠别徐子卿 其一",
            "作者": "屈大均",
            "内容": "君亦襄阳隐，山民是小庞。田园无素业，烟水是炎邦。\n汉月悬铜柱，蛮花扑玉缸。荔枝归献好，贤父望三泷。"
        },
        {
            "标题": "东风第一枝 壬申腊月廿九日立春，值内子季刘生辰赋赠",
            "作者": "屈大均",
            "内容": "细切辛丝，香堆翠缕，谢家春满纤收。粉光新靧鲜桃，黛影乍描恁柳。\n欢开生日，尽膝下、莺歌消受。羡又添、一岁风光，长媚画堂寿母。"
        },
        {
            "标题": "赠广州某别驾",
            "作者": "屈大均",
            "内容": "先臣勋在太常中，特简慈孙为报忠。恭谨已知齐万石，循良自可得三公。\n名城北枕台关险，大府南开涨海雄。父老最能歌别驾，王祥看与使君同。"
        },
        {
            "标题": "赠画者张丈 其三",
            "作者": "屈大均",
            "内容": "万里风沙一紫骝，笔端飞出玉门秋。祗应燕颔人骑得，西取天山到海头。"
        },
        {
            "标题": "赠画者张丈 其六",
            "作者": "屈大均",
            "内容": "自合胭脂染紫骝，无声已作一天秋。沙边久立期飞将，榆柳阴阴卸络头。"
        },
        {
            "标题": "河阴戏赠老将",
            "作者": "屈大均",
            "内容": "高柳城边折柳多，送君千里渡榆河。美人骏马平生物，欲赠其如白发何。"
        },
        {
            "标题": "赠画者张丈 其一",
            "作者": "屈大均",
            "内容": "丹青不觉老成翁，尺素长吹大漠风。十万骅骝驱笔下，人间谁似画师雄。"
        },
        {
            "标题": "赠汉阳罗生",
            "作者": "屈大均",
            "内容": "白云红叶汉江湄，屈宋精灵应在兹。人似女巫多姣服，天生南楚好微辞。\n双吹玉笛招黄鹄，一变离骚作竹枝。神禹庙前波浩淼，系舟同读岳山碑。"
        },
        {
            "标题": "赠画者张丈 其五",
            "作者": "屈大均",
            "内容": "毫端日日出奇毛，飞落云霄未肯高。爱向林塘惊翡翠，锦鞲不上武陵豪。"
        },
        {
            "标题": "初至汉阳赋赠王别驾",
            "作者": "屈大均",
            "内容": "鹦鹉洲西却月前，茫茫江水接空天。郎官佐郡还三府，夏口行春已六年。\n北阙早知廷尉直，南楼重见庾公贤。汉阳有树皆杨柳，未识栖乌向那边。"
        },
        {
            "标题": "胡姬曲 其五",
            "作者": "屈大均",
            "内容": "赠姬琵琶槽，乃是相思木。去去犯冰埃，苦寒马毛缩。"
        },
        {
            "标题": "赠画者张丈 其二",
            "作者": "屈大均",
            "内容": "曹霸丹青号作家，秋鹰一一起风沙。老来鞍马尤神妙，一扫横飞狮子花。"
        },
        {
            "标题": "赠内",
            "作者": "屈大均",
            "内容": "接舆既高洁，妻子亦冰清。白首堪偕隐，青山不用名。\n依人愁雁塞，将母忆羊城。万里车同挽，明当故国行。"
        },
        {
            "标题": "咏葛稚川赠内",
            "作者": "屈大均",
            "内容": "葛令当年勾漏去，求仙却娶鲍家姝。双栖红翠三花树，对写烟霞五岳图。\n芙蓉自可为金液，蛱蝶何知在玉壶。将子罗浮明日返，人疑桂父与麻姑。"
        },
        {
            "标题": "庞祖如以张乔美人画兰见赠诗以答之 其一",
            "作者": "屈大均",
            "内容": "自来忠洁者，香草最情深。况出佳人手，芬馨直至今。\n数茎才作态，一朵已生心。尺幅风流在，相贻愧所钦。"
        },
        {
            "标题": "庞祖如以张乔美人画兰见赠诗以答之 其二",
            "作者": "屈大均",
            "内容": "珠江如锦水，亦有薛家涛。白纻徵吴曲，红笺出楚骚。\n长因兰蕙草，益见凤凰毛。相国多怜惜，题诗綵笔劳。"
        },
        {
            "标题": "舟入漓山赠内",
            "作者": "屈大均",
            "内容": "舟穿岩洞出，石乳滴人寒。袖湿千峰翠，颜分万叶丹。\n烟深山影少，风乱水声难。一树幽兰草，青青尽日看。"
        },
        {
            "标题": "赠庞先生",
            "作者": "屈大均",
            "内容": "兄事庞公亦有年，相过长得拜床前。妻孥呼作厨中黍，龙凤看耕垄上田。\n冰镜笑谈三国定，鹿门耆旧一人传。遗安自是君家法，会有山民继汝贤。"
        },
        {
            "标题": "赠单翁 其四",
            "作者": "屈大均",
            "内容": "陈村果木多龙眼，一一花头饱露华。翁欲酒香还有法，春时兼与荔支花。"
        },
        {
            "标题": "赠王生",
            "作者": "屈大均",
            "内容": "世受能骑射，时来志定边。三千兵法客，十八冠军年。\n北是骅骝地，南非雕鹗天。看君绝尘去，及父紫金鞭。"
        },
        {
            "标题": "赠王将军 其一",
            "作者": "屈大均",
            "内容": "父子天南两伏波，自娱不复有臣佗。三车礼乐师儒将，一代诗书让雅歌。\n武库横开临碧海，文昌高坐逼银河。康侯介福因王母，蕃庶从今锡马多。"
        },
        {
            "标题": "赠王将军 其三",
            "作者": "屈大均",
            "内容": "文谟武烈早非常，秀出琅琊大道王。双植金标为彩笔，七腰银艾到炎方。\n遗书雅欲传先哲，绝学还思启大荒。元凯春秋多羽翼，为予裁定使成章。"
        },
        {
            "标题": "赠徐处士",
            "作者": "屈大均",
            "内容": "虎生而文炳，凤鷇已五色。天性本自然，岂以文章饰。\n美才忌轻出，所志非官职。诸葛骋龙光，游步以自适。\n乱世无全臣，欲仕非其国。四方正云扰，大汉多蟊贼。\n抚弦复搦矢，不射非无力。荀彧王佐风，从曹至今惜。\n霜降草乃成，雪深梅始识。与君松柏姿，无苦岁寒逼。\n何以结久要，艰难事潜德。"
        },
        {
            "标题": "过林子本茅草堂奉答见赠之作 其二",
            "作者": "屈大均",
            "内容": "开径相招喜地偏，因君来枕素琴眠。黄花有节忘甘苦，白酒无心问圣贤。\n山色每含朝雨冷，海光时夺暮霞妍。贫中自得新诗赠，不觉蠲愁涕泪边。"
        },
        {
            "标题": "过林子本茅草堂奉答见赠之作 其一",
            "作者": "屈大均",
            "内容": "城东胜地是长塘，汝作松坡一草堂。兰蕙不教花箭少，荼蘼肯任露华香。\n依依白首惟春色，隐隐南朝祗夕阳。念我多情同庾信，平生萧瑟在辞章。"
        },
        {
            "标题": "答邹清士赠砚",
            "作者": "屈大均",
            "内容": "一片分蕉叶，真岩此不多。亲从东洞割，自取细沙磨。\n玉气云常湿，花痕蜡未过。持归与娇女，小字写曹娥。"
        },
        {
            "标题": "赠颍川刘子 其一",
            "作者": "屈大均",
            "内容": "还如山吏部，幽赏竹林风。宾客谁名饮，平生一阮公。\n惟予继光禄，作咏及安丰。亦自能荒宴，相逢樽酒空。"
        },
        {
            "标题": "赠友人 其二",
            "作者": "屈大均",
            "内容": "悲风振宿莽，贫士方寒饥。悠悠天上云，长借明月辉。\n嫫母已衣锦，南威长刈葵。乔松生路傍，不如彼薋葹。\n弹我丘中琴，彷佛孤鸾飞。落花如美人，翩翩来何迟。\n仰视云间星，牵牛光独微。淑慝不同涂，盈虚良有时。\n慎矣怀道符，颍阳以为期。"
        },
        {
            "标题": "赠颍川刘子 其二",
            "作者": "屈大均",
            "内容": "陈思白马篇，游侠写当年。王霸今如此，神仙亦偶然。\n虎头矜墨妙，龙性养朱弦。官舍风吹竹，清凉似百泉。"
        },
        {
            "标题": "喜王阮亭宫詹至粤即送其行 其六",
            "作者": "屈大均",
            "内容": "清绝惟风雅，人钦子大夫。自然金橐少，亦复簳珠无。\n草木多为状，山川细作图。持归赠知己，不减女珊瑚。"
        },
        {
            "标题": "赠友人 其一",
            "作者": "屈大均",
            "内容": "英雄耻割据，拂衣游江湖。我为沉水香，君为博山垆。\n紫烟扬光彩，丹成凌仙都。仙都虽宴乐，苍生嗟未苏。\n红旗如云霓，锦带曳芙蕖。利剑在掌中，出入风雷驱。\n萧曹刀笔吏，项羽乃匹夫。苟能拯水火，何辞七尺躯。\n王侯如敝屣，山林堪长娱。"
        },
        {
            "标题": "赠陆氏及其从子",
            "作者": "屈大均",
            "内容": "凄凄天上星，与我俱沉冥。匏瓜常自系，河鼓难为声。\n吁嗟尔知己，相欢如平生。阮公赋咏怀，携手八荒行。\n洋洋会风雅，从子与齐称。昔焉冯大河，今焉履薄冰。\n妖姬自可求，渔父谁能名。"
        },
        {
            "标题": "赠远",
            "作者": "屈大均",
            "内容": "美人如花飞，玉佩冰绡衣。长风吹欲堕，揽带前相持。\n问子游何处，笑含碧云姿。言我华阳来，将从勾曲栖。\n麻姑久相待，去去与我辞。语卿且莫辞，我有芙蓉池。\n鸳鸯戏碧叶，翡翠巢金枝。愿将天上月，长照双蛾眉。"
        },
        {
            "标题": "摘红英 落花",
            "作者": "屈大均",
            "内容": "朝烟泣。暮烟湿。飞飞争向钩帘入。收香蜕。兼红泪。\n煎取黄沉，贪惊精气。"
        },
        {
            "标题": "喜王阮亭宫詹至粤即送其行 其三",
            "作者": "屈大均",
            "内容": "汉臣儒雅甚，詹事复韦贤。望秩分南海，承华别朔天。\n越王烽火树，蛮女素馨田。景物春无数，娱君郁水边。"
        },
        {
            "标题": "喜王阮亭宫詹至粤即送其行 其五",
            "作者": "屈大均",
            "内容": "海味初南食，连朝玉箸香。荼蘼番女露，甘蔗越人霜。\n月满珠多肉，天寒蛎有黄。知君因异物，一一纪炎方。"
        },
        {
            "标题": "与诸将登大甑山作",
            "作者": "屈大均",
            "内容": "乱后江山但夕阳，边尘千里接荆襄。三军岁暮归无日，一夕天寒卧有霜。\n白草不堪多战骨，黄云何处少沙场。深闺梦里人谁在，咫尺龙堆是故乡。"
        },
        {
            "标题": "喜王阮亭宫詹至粤即送其行 其七",
            "作者": "屈大均",
            "内容": "岂意京华别，重期雁翅城。山公劳小辇，姝子愧干旌。\n出处埙篪合，文章羽翼成。他时思辟谷，莫忘紫芝荣。"
        },
        {
            "标题": "喜王阮亭宫詹至粤即送其行 其一",
            "作者": "屈大均",
            "内容": "旌节从天下，光生大庾春。汉宫鸿鹄客，齐国大风人。\n翠羽飞成路，梅花踏作尘。相迎千步草，香更满江滨。"
        },
        {
            "标题": "过徐州作",
            "作者": "屈大均",
            "内容": "百战悲丰沛，群雄问草莱。斩蛇留大泽，戏马失高台。\n山向彭城出，云从泗水来。萧条王气尽，父老有馀哀。"
        },
        {
            "标题": "喜王阮亭宫詹至粤即送其行 其九",
            "作者": "屈大均",
            "内容": "相逢黄木口，相送白蘋洲。愁绝三江水，东西似御沟。\n沓潮争上下，灵岳乍沉浮。船去教风引，还来看蜃楼。"
        },
        {
            "标题": "喜王阮亭宫詹至粤即送其行 其八",
            "作者": "屈大均",
            "内容": "洞庭七十二，君独爱渔洋。自有梅花咏，弥令笠泽香。\n鼓钟才子国，膏润美人乡。辞客知谁似，风流一代长。"
        },
        {
            "标题": "喜王阮亭宫詹至粤即送其行 其二",
            "作者": "屈大均",
            "内容": "南来祠水帝，光景动扶胥。海市空中起，神山水下居。\n天浮元气外，地接大荒馀。欲见仙人迹，章丘是石闾。"
        },
        {
            "标题": "喜王阮亭宫詹至粤即送其行 其十",
            "作者": "屈大均",
            "内容": "散带白云林，狂歌一代心。无人问山水，之子自清音。\n青岁早知我，泠泠能鼓琴。离鸾将别鹄，三叹使情深。"
        },
        {
            "标题": "喜王阮亭宫詹至粤即送其行 其四",
            "作者": "屈大均",
            "内容": "文采光南武，声华动越裳。花重封锦石，水更掷沉香。\n去恨燕关远，来愁汉塞长。王程不可缓，空见荔枝黄。"
        },
        {
            "标题": "张节妇 其二",
            "作者": "屈大均",
            "内容": "风惊边地草，白兔失其雄。血染呼韩箭，魂飞汉帝宫。\n不随青冢月，去照黑山戎。妾自怀贞洁，长将兰桂同。"
        },
        {
            "标题": "张节妇 其一",
            "作者": "屈大均",
            "内容": "金垆爇沉水，一气绪双霞。死作经天月，生为向日花。\n兔丝虽已断，鸾镜庶无瑕。持此酬君子，床空莫怨嗟。"
        },
        {
            "标题": "赋得长贫任妇愁",
            "作者": "屈大均",
            "内容": "交谪寻常事，忧心且自宽。贫知终窭好，富识可求难。\n仲子妻犹饱，黔娄妇未寒。浮云诸不义，谁得野人看。"
        },
        {
            "标题": "霜天晓角 二首 其一",
            "作者": "屈大均",
            "内容": "镜中人老。镜外人难好。阶下紫兰红蕙，须教变，长生草。"
        },
        {
            "标题": "柬赵子实 其六",
            "作者": "屈大均",
            "内容": "双泪天山洒翠微，生憎鸿雁入关飞。望乡空上昭君墓，一片牛羊共夕晖。"
        },
        {
            "标题": "昭君曲 其一",
            "作者": "屈大均",
            "内容": "憔悴朱颜出塞时，殷勤山上采燕支。无功正复惭西子，薄命何曾怨画师。"
        },
        {
            "标题": "题招屈亭",
            "作者": "屈大均",
            "内容": "楚人端午日，招屈向湘沅。河伯空交手，巫阳不予魂。\n蛟龙侵水屋，风雨蔽天门。掩泣纷歌舞，思君不可谖。"
        },
        {
            "标题": "昭君曲 其二",
            "作者": "屈大均",
            "内容": "魂魄千秋逐细君，月明南指汉宫云。将军不夺阏氏去，未见功名可冠军。"
        },
        {
            "标题": "天净沙　塞上　八首 其六",
            "作者": "屈大均",
            "内容": "天明已饭黄羊。笳声催上辞乡。泪落边因夕阳。蔚州煤好，春寒可代衣裳。"
        },
        {
            "标题": "席上谈及罗浮神蝶有赋 其二",
            "作者": "屈大均",
            "内容": "五色文章亦羽毛，仙灵变化在金膏。雌雄却笑蒙庄客，栩栩空教梦寐劳。"
        },
        {
            "标题": "折荷曲",
            "作者": "屈大均",
            "内容": "莫倾荷上泪，莫断藕中丝。丝是侬所吐，泪是侬所垂。"
        },
        {
            "标题": "天净沙　塞上　八首 其七",
            "作者": "屈大均",
            "内容": "盘山下见卢龙。三盘始上三峰。欲去依依暮钟。可怜明月，秋来之照边烽。"
        },
        {
            "标题": "题林氏画册 其一",
            "作者": "屈大均",
            "内容": "边鸾雀子赵昌花，一点丹青尽物华。更有滕王蝴蝶好，采春纷向写生家。"
        },
        {
            "标题": "天净沙　塞上　八首 其四",
            "作者": "屈大均",
            "内容": "千山已作边墙。长城更与天长。一望教人断肠。紫荆关外，茫茫只有牛羊。"
        },
        {
            "标题": "天净沙　塞上　八首 其八",
            "作者": "屈大均",
            "内容": "居庸一口容人。开门谁揖黄巾。虎豹何曾苦辛。黑松林里，无劳间道通秦。"
        },
        {
            "标题": "奉酬高廷评谡苑 其四",
            "作者": "屈大均",
            "内容": "共怜人胜节，欢赏及年华。七种金盘菜，千枝火树花。\n相思经岁月，相结且云霞。朝汉台边柳，牵君白鼻騧。"
        },
        {
            "标题": "从澹翁六叔乞取香柚",
            "作者": "屈大均",
            "内容": "爱尔增城柚，黄时及大冬。霜多催熟早，雨少使香浓。\n就树须亲摘，成林即素封。畏寒吾不食，持作玉盘供。"
        },
        {
            "标题": "奉酬高廷评谡苑 其三",
            "作者": "屈大均",
            "内容": "一笔书兼画，时时逸势飞。丁真还永草，吴带复曹衣。\n纨扇人争得，银钩世所希。丹青能教我，当作陆探微。"
        },
        {
            "标题": "奉寿天雄成少傅",
            "作者": "屈大均",
            "内容": "天格康公寿，无疆是此辰。宗功还介弟，相业似先臣。\n玉杖敦长日，金芝得大春。老人今北极，光抱日重轮。"
        },
        {
            "标题": "天净沙　塞上　八首 其二",
            "作者": "屈大均",
            "内容": "桑乾浊似黄河。冰开难饮明驼。滑滑春泥苦多。卤儿呼渡，雌雄两两吹螺。"
        },
        {
            "标题": "天净沙　塞上　八首 其五",
            "作者": "屈大均",
            "内容": "天寒雉兔偏多。挥鞭跃渡洋河。一箭双穿驾鹅。鱼鹰饥汝，鞍边割肉峨峨。"
        },
        {
            "标题": "天净沙　塞上　八首 其一",
            "作者": "屈大均",
            "内容": "沙如乱雪非来。风吹忽作龙堆。塞水横冲不开。马蹄深陷，一鞭飞上平台。"
        },
        {
            "标题": "赋得六旬犹健亦天怜",
            "作者": "屈大均",
            "内容": "年高但愿似慈亲，白首长为膝下人。六十未同蘧瑗化，九旬应返子桑真。\n方刚帝与经营力，未老天留问学身。菉竹诗篇教日诵，莫辞圭璧琢磨新。"
        },
        {
            "标题": "天净沙　塞上　八首 其三",
            "作者": "屈大均",
            "内容": "关门一线浮图。黄云半塞飞狐。雪尽莺花未藓，骆驼鞍暖，春宵卧过庐奴。"
        },
        {
            "标题": "奉酬高廷评谡苑 其五",
            "作者": "屈大均",
            "内容": "老龙玄牝客，小凤紫微人。道以文章重，情于隐逸亲。\n莺时须有酒，花外即无邻。君赠诗篇好，长为怀袖珍。"
        },
        {
            "标题": "黄冈 其六",
            "作者": "屈大均",
            "内容": "猪肝真紫好，得水见精微。隐映青花细，温柔暖玉肥。\n蛮奴高索价，洞口半开扉。纯粹无多片，心伤识者稀。"
        },
        {
            "标题": "奉酬高廷评谡苑 其二",
            "作者": "屈大均",
            "内容": "鲛人何慷慨，解作报恩珠。泪下成明月，光流满海隅。\n君怜珍怪甚，情与世人殊。耳后双悬好，持将赠彼姝。"
        },
        {
            "标题": "天南四首为香丹侍者作 其四",
            "作者": "屈大均",
            "内容": "天南多蚌蛤，光晒九秋时。龙女珠应足，鲛人泣莫悲。\n珊瑚红尚浅，翡翠碧方滋。乳待张苍饮，殷勤大耋期。"
        },
        {
            "标题": "奉酬高廷评谡苑 其七",
            "作者": "屈大均",
            "内容": "两粤山川路，间关子大夫。亲裁南海记，自写桂林图。\n负矢多香尉，持笺有雪奴。陆生人最笑，金橐照城隅。"
        },
        {
            "标题": "赠友人制砚",
            "作者": "屈大均",
            "内容": "凤池研瓦墨成螺，书画皆圆晋法多。爱尔米家新制好，水岩真紫胜洮河。"
        },
        {
            "标题": "分笔行",
            "作者": "屈大均",
            "内容": "故人遗我湘江管，花纹斑驳琅玕满。五儿分取作真书，女仿曹娥花露盥。\n我日临池学擘窠，伯英弟子草书多。安得吴兴真紫颖，千枝挥洒换群鹅。"
        },
        {
            "标题": "贞女篇",
            "作者": "屈大均",
            "内容": "独立佳人是北方，坚贞不字处兰房。求仙未得真箫史，择对惟希古孟光。\n人羡玉台辞赋美，自怜丹穴羽毛长。时来屯女须婚媾，咫尺高贤珠水旁。"
        },
        {
            "标题": "奉酬高廷评谡苑 其一",
            "作者": "屈大均",
            "内容": "信美高廷尉，名尊汉殿中。法冠辞蓟北，使节到禺东。\n以我栖迟久，相将啸咏同。无能善黄老，系袜愧张公。"
        },
        {
            "标题": "天南四首为香丹侍者作 其二",
            "作者": "屈大均",
            "内容": "天南红豆子，勿复作相思。蛱蝶纷无数，鸳鸯自不知。\n三千方朔早，十六阿侯迟。欲老吾渐汝，情深白首时。"
        },
        {
            "标题": "奉酬高廷评谡苑 其六",
            "作者": "屈大均",
            "内容": "汝亦尊南宋，词多学玉田。风流朱十似，辉映浙西贤。\n乐府宜新调，离骚贵外篇。珠娘今解唱，莫使广南传。"
        },
        {
            "标题": "天南四首为香丹侍者作 其三",
            "作者": "屈大均",
            "内容": "天南多媚药，蝙蝠不须持。白发仙无日，黄泉殉有期。\n芙蓉肥已子，杨柳老犹丝。讵忍留丹诀，云山作别离。"
        },
        {
            "标题": "天南四首为香丹侍者作 其一",
            "作者": "屈大均",
            "内容": "天南花与菜，总作合欢枝。相赠三秋色，相怜百岁期。\n书催娇女学，琴得美人师。十资因生日，年年汝不迟。"
        },
        {
            "标题": "镇西",
            "作者": "屈大均",
            "内容": "边风边雨，若重阳寒绝。教榆柳、未秋无叶。枝枝雪。\n趁胡鹰始击，代马初肥，禽呜兽咽。云东云西围猎。"
        },
        {
            "标题": "读李耕客龚天石新词作 其一",
            "作者": "屈大均",
            "内容": "东风吹愁满天地，越客羁栖不得意。携家远自南海来，十口飘飖无所寄。\n秦淮一曲且侨居，升斗之水愁枯鱼。故人咫尺在幕府，慰我饥渴三致书。\n公子多才年复少，乐府能兼南宋调。风流初见藕庄词，与君宫体皆娟妙。\n我方笺易临河楼，梦寐日与羲皇游。新词见赠不遑答，精微空向画前求。\n南楚好辞宗屈子，学诗昔自离骚始。含风吐雅数千篇，美刺颇得春秋旨。"
        },
        {
            "标题": "正学祠下作 其二",
            "作者": "屈大均",
            "内容": "一介忠臣十族殃，兴朝元气黯然伤。宁王何事无惭德，坐见夷齐死首阳。"
        },
        {
            "标题": "正学祠下作 其一",
            "作者": "屈大均",
            "内容": "正学祠堂冷不扃，忠魂千古哭山灵。兴王一姓犹甘死，管魏能无污汗青。"
        },
        {
            "标题": "真珠帘 送杜十五不党返淮安",
            "作者": "屈大均",
            "内容": "南来不惮蛮天路。笑风流、解作琼州香估。多食女槟榔，蚤已消蚕蛊。\n废著随人殊不富。问几时、挥金如土。迟暮。恨多日佯狂，功名难取。"
        },
        {
            "标题": "锦石歌为梁芝五作",
            "作者": "屈大均",
            "内容": "匹夫守志如磐石，采山饮河聊自适。五色文章世不怜，散作金膏和水碧。\n梁芝拾得满数斗，云自铜陵大江口。他年持献女娲来，西北天倾复何有。"
        },
        {
            "标题": "赋得庄周梦为蝴蝶",
            "作者": "屈大均",
            "内容": "逍遥自是至人心，仙梦虚无物化深。出茧三春为凤子，如轮五色向花林。\n千年蝙蝠徒为尔，一夕蜉蝣亦至今。解绝云霓非有待，漆园精爽在兰衾。"
        },
        {
            "标题": "福兴山中古梅 其一",
            "作者": "屈大均",
            "内容": "念是先朝物，风雷不忍侵。桐焦空有尾，竹老已空心。\n以道酬泉石，无言阅古今。几宵明月上，为子动瑶琴。"
        },
        {
            "标题": "福兴山中古梅 其二",
            "作者": "屈大均",
            "内容": "一花开混沌，静者最先知。雪满空山夜，云生绝壁时。\n幽光溪四照，素影鹤相持。辛苦传春信，阴风莫太吹。"
        },
        {
            "标题": "横塘",
            "作者": "屈大均",
            "内容": "横塘生水满，一半种蒲荷。更有茨菰草，根根乳子多。"
        },
        {
            "标题": "荔支 其二",
            "作者": "屈大均",
            "内容": "餐来五内金沙发，自是丹砂世不知。却笑晋时勾漏令，求仙不解种荔枝。"
        },
        {
            "标题": "觉公善种兰诗以赠之",
            "作者": "屈大均",
            "内容": "最善滋兰草，场师总不如。燠寒依月令，肥瘠按花书。\n出叶那能短，抽茎更不疏。骈枝三五好，美种肯分余。"
        },
        {
            "标题": "舟子谣四章",
            "作者": "屈大均",
            "内容": "广州大艨艟，使得两头风。输一篷，赢一篷。"
        },
        {
            "标题": "五十生日在九江舟中五十又一生日在韶州舟中有赋",
            "作者": "屈大均",
            "内容": "两年生日舟中度，笑共妻孥倒绿樽。五岳未归非子女，三公不易是鸡豚。\n匡庐雨过晴川阔，韶石云开玉阙尊。五十正当而慕日，白头喜共北堂存。"
        },
        {
            "标题": "次观珠塘同郭子作",
            "作者": "屈大均",
            "内容": "榕阴行不尽，夹路鹧鸪啼。树树包青嶂，山山出一溪。\n虎过风叶乱，蝉立露枝低。于役虽云苦，林泉得共携。"
        },
        {
            "标题": "竹色",
            "作者": "屈大均",
            "内容": "竹色楼前满，松声屋后多。风吹山影去，云拂水痕过。\n秋使神明爽，春将笑语和。醇醪君不饮，当奈好莺何。"
        },
        {
            "标题": "茱萸湾作和人 其一",
            "作者": "屈大均",
            "内容": "日暮天寒估舸回，八鲜纷自下河来。茱萸湾口销愁地，更有茱萸酒满杯。"
        },
        {
            "标题": "茱萸湾作和人 其二",
            "作者": "屈大均",
            "内容": "十月霜高野鸭肥，家家秫酒不曾稀。吴陵岁暮堪为客，慷慨从君一典衣。"
        },
        {
            "标题": "爱老曲",
            "作者": "屈大均",
            "内容": "枯杨能生荑，卿乃不言好。不如朱槿花，姿容能爱老。"
        },
        {
            "标题": "买陂塘 其四",
            "作者": "屈大均",
            "内容": "买陂塘、养多鱼种，养鱼经好须读。鱼花浮满桃花水，鱼户一春争漉。\n新雨足。放万个鱼秧、半是西江族。魿三鲩六。任嫩草青青，浮萍片片，去果水梭腹。"
        },
        {
            "标题": "朱太史竹姹至五羊苦不得见诗以寄之",
            "作者": "屈大均",
            "内容": "辇毂分襟后，相思廿四霜。如何来咫尺，亦复作参商。\n著作知无数，声华总未央。可能从幕府，暂到海珠旁。"
        },
        {
            "标题": "怀李生哺园",
            "作者": "屈大均",
            "内容": "之子娱亲有一园，竹花桐实绕芳萱。白门多少慈乌鸟，反哺如君更不言。"
        },
        {
            "标题": "子陵祠下夜坐",
            "作者": "屈大均",
            "内容": "万里秋云尽，天空只客星。光含明月冷，影人绛河冥。\n双瀑为长带，千峰是翠屏。临风一舒啸，冉冉下仙灵。"
        },
        {
            "标题": "过涿州作",
            "作者": "屈大均",
            "内容": "树木何飕飕，黄云千里愁。日月争驱驰，民生谁获休。\n置酒华阳馆，五鼎烹肥牛。太子捧金卮，美人弹箜篌。\n数石不得醉，悲歌恨仇雠。歌舞欢未终，将军刎其头。\n惊风起燕台，滹沱咽不流。男儿得死所，其重如山丘。\n白刃若春风，功名非所求。"
        },
        {
            "标题": "西樵湖棹歌追和湛文简公 其一",
            "作者": "屈大均",
            "内容": "二十三泉一半飞，飞为大小水帘肥。湖中尽是飞泉水，曲曲随舟上翠微。"
        },
        {
            "标题": "西樵湖棹歌追和湛文简公 其二",
            "作者": "屈大均",
            "内容": "东北湖头接白云，东南湖尾大江分。诸峰不在烟波外，七十芙蓉总与君。"
        },
        {
            "标题": "别高氏兄弟 其一",
            "作者": "屈大均",
            "内容": "隋宫落日时，相见问新辞。爱我雷阳曲，风流似竹枝。\n月催连夕饮，花作一春期。芳草牵人去，茫茫失所思。"
        },
        {
            "标题": "子贡手植楷 其一",
            "作者": "屈大均",
            "内容": "仲尼元气在，复此万年枝。一室心丧日，三年手植时。\n枝条相向哭，风雨至今悲。再拜婆娑下，何曾梁木萎。"
        },
        {
            "标题": "别高氏兄弟 其二",
            "作者": "屈大均",
            "内容": "不知公子意，何以解离忧。自向江南去，长含江北愁。\n雪云连两岸，风叶满孤舟。亦有红桥好，踟蹰自不留。"
        },
        {
            "标题": "西樵湖棹歌追和湛文简公 其三",
            "作者": "屈大均",
            "内容": "芙蓉一朵一飞泉，流作湖波荡碧天。十八花湾行不尽，江风吹上瀑花边。"
        },
        {
            "标题": "涿州",
            "作者": "屈大均",
            "内容": "君臣此地得相从，王气初盘涿鹿重。箨作长冠惊赤帝，桑如楼子兆飞龙。\n汉家终始惟南郑，天胄神明是大宗。谁使高光还血食，更怜诸葛最温恭。"
        },
        {
            "标题": "子贡手植楷 其二",
            "作者": "屈大均",
            "内容": "栽培自端木，高出宫墙阴。诸子亦奇树，千株同圣林。\n治任归独后，庐冢痛偏深。手泽有如此，扶疏知几寻。"
        },
        {
            "标题": "自五屯所至永安州舟中作 其三",
            "作者": "屈大均",
            "内容": "水打村村碓，风烧岸岸田。鸟声时出谷，云气忽沉天。\n路尽无烟处，人寒欲雪前。岁残无一可，兵马苦颠连。"
        },
        {
            "标题": "题李咸若哺园 其二",
            "作者": "屈大均",
            "内容": "一路车篷夹岸多，一重官柳一重河。天寒不惜牵舟苦，为有君园在薜萝。"
        },
        {
            "标题": "代景大夫舟自五屯所至永安州之作 其九",
            "作者": "屈大均",
            "内容": "炊烟寒不起，日出翠峰明。万木垂猿影，千岩应鸟声。\n石多滩子苦，舟小野人轻。饥渴惭徒御，凄凉此一行。"
        },
        {
            "标题": "忆易酒",
            "作者": "屈大均",
            "内容": "昔过紫荆关，尝饮易州酒。滑辣胜葡萄，至今难上口。"
        },
        {
            "标题": "紫菊",
            "作者": "屈大均",
            "内容": "年年紫菊先黄菊，正色繇来得令迟。稍染清霜朱已夺，深含白露湿难持。\n冠边香杂茱萸气，钗畔妍争翡翠姿。重九最怜开应节，陶公篱落未曾知。"
        },
        {
            "标题": "题李咸若哺园 其一",
            "作者": "屈大均",
            "内容": "签蟹新肥煮酒香，旅人初在泰州尝。知君家有茅容母，更买鲈鱼奉一觞。"
        },
        {
            "标题": "平刑 其一",
            "作者": "屈大均",
            "内容": "全晋咽喉地，城横万叠山。西屏句注塞，东控紫荆关。\n砧杵三秋急，旌旗一代閒。天心元朔漠，临眺且开颜。"
        },
        {
            "标题": "九日承王骠骑邀集东皋有赋 其一",
            "作者": "屈大均",
            "内容": "东皋亦似兰亭会，上巳何如九日觞。菊为将军开紫笑，梅因逸少吐红香。\n三江水到鱼珠阔，二峤云连雁翅长。南武自来天府地，英雄衰白一沾裳。"
        },
        {
            "标题": "紫荆关道中送客",
            "作者": "屈大均",
            "内容": "紫荆雄据飞狐口，河绕长城去渺茫。万里悲风随出塞，三年明月照思乡。\n平生亦抱昭君怨，白首犹寻结客场。愁绝春寒纷雨雪，送行难得酒盈觞。"
        },
        {
            "标题": "代景大夫舟自五屯所至永安州之作 其二",
            "作者": "屈大均",
            "内容": "蒙江三水合，春色一村来。花好难为见，琴悲不敢开。\n閒官似麋鹿，旧隐已莓苔。安得乘西涨，扬舲返越台。"
        },
        {
            "标题": "紫荆关",
            "作者": "屈大均",
            "内容": "天半旗台起，霞连落日黄。山开关路小，河绕塞垣长。\n蹴鞠将军戏，酡酥上客觞。夜来笳鼓动，凄切助思乡。"
        },
        {
            "标题": "代景大夫舟自五屯所至永安州之作 其六",
            "作者": "屈大均",
            "内容": "水定滩犹怒，冰乾树有光。鸟飞将落叶，人啸在幽篁。\n野饭嫌花片，山眠爱乳床。行行且游眺，忘却事封疆。"
        },
        {
            "标题": "代景大夫舟自五屯所至永安州之作 其五",
            "作者": "屈大均",
            "内容": "关山行万里，旌节驻三年。一将书生任，孤军绝域悬。\n粮空难杀马，水恶易崩船。歌尽思乡曲，毡帏冻不眠。"
        },
        {
            "标题": "代景大夫舟自五屯所至永安州之作 其十三",
            "作者": "屈大均",
            "内容": "终日忧慈母，军中食不甘。寄书犹未可，望远更何堪。\n桂水兵难下，榕城战正酣。皇天怜物性，早使鹧鸪南。"
        },
        {
            "标题": "自蓝塘至秋乡江口作",
            "作者": "屈大均",
            "内容": "滩声暮更急，风外亦潺湲。是夕兼微雨，吹泉满四山。\n舟随初月引，梦向故林还。白鹭时相笑，君閒亦未閒。"
        },
        {
            "标题": "代景大夫舟自五屯所至永安州之作 其一",
            "作者": "屈大均",
            "内容": "空城秋草里，往日五屯分。兵起人烟尽，天阴鬼哭闻。\n一官投虎口，三日仗狼军。马脱追兵手，挥鞭堕涧云。"
        },
        {
            "标题": "代景大夫舟自五屯所至永安州之作 其十",
            "作者": "屈大均",
            "内容": "终年滩濑上，汎汎亦忘机。鸥鹭如相识，云山不忍归。\n被随天雨湿，舟共水花飞。少治军书暇，林端一振衣。"
        },
        {
            "标题": "代景大夫舟自五屯所至永安州之作 其十一",
            "作者": "屈大均",
            "内容": "天光清夺水，雨气暖成烟。石激泉多咽，崖崩树半悬。\n微行时采药，不战即安禅。七尺今犹壮，堪为大汉捐。"
        },
        {
            "标题": "自五屯所至永安州舟中作 其二",
            "作者": "屈大均",
            "内容": "落木寒泉路，朝烟暮雨人。乡山归不得，母子梦相亲。\n石乱初无口，滩平渐有身。篙师愁欲绝，此水最艰辛。"
        },
        {
            "标题": "闻人谈曹州之胜",
            "作者": "屈大均",
            "内容": "闻道灉沮会，州名旧是曹。花头多尚白，菊本更宜高。\n客有双河老，连沛字双河。山东耆旧少，馀尔在蓬蒿。"
        },
        {
            "标题": "醉垂鞭　送别",
            "作者": "屈大均",
            "内容": "口北武安楼。频频见。如花面。雪絮太轻柔。任风吹御沟。"
        },
        {
            "标题": "饮王氏漱园醉赋",
            "作者": "屈大均",
            "内容": "华山山口云茫茫，寻君台馆玉泉傍。閒挥玉麈论秋水，庄襟老带何清狂。\n朝邑美人善歌舞，荆州处士能壶觞。飞扬且任神龙性，温柔何羡白云乡。\n白云变化何时息，人生寿命有时极。努力读书与好色，明星玉女日侍侧。"
        },
        {
            "标题": "王允塞招饮竹林精舍醉赋",
            "作者": "屈大均",
            "内容": "黄神谷口开精舍，萧萧树石流泉泻。主人觞我竹林前，与客七人成七贤。\n旷达谁能拘礼数，豪雄不屑居神仙。娇歌急管且流连，蛾眉相妒不相怜。\n蹩者欲斩平原妓，蔡经难受麻姑鞭。醉来飞马直上天，蹴踏华峰十丈连。\n人间万事如尘烟，我乃酒狂合自然，请君无为醒者传。"
        },
        {
            "标题": "醉红妆",
            "作者": "屈大均",
            "内容": "铜盘兽火炽香煤。绕银筝，与金杯。两曹分射一钩来。\n愁天曙，角声催。"
        }
    ],
    "对话内容": [
        {
            "Dialogue": "{\n    角色名:王宏撰 \n    动作:(微微颔首，目光炯炯)\n    讲话:屈大均，今朝朝政纷乱，您作为新进士，何以见解于此呢？我听闻您博学多才，敢问您如何看待当前的政局与施政之道？\n}\n{\n    角色名:屈大均 \n    动作:(沉思片刻，双手拢在胸前)\n    讲话:王先生所言极是，今之朝廷，固然局势严峻，然若能以德治国、以仁怀民，则可望拨云见日。然则，施政者需时刻铭记“民为邦本”的道理，唯有怀民之心，才能得民之心。朝廷应设法减轻赋税、宽恕刑罚，方可令百姓安居乐业，国家自当兴旺发达。至于士人之责，更应以身作则，传递忠义之风，以正气感召四方之士，齐心协力共谋国事，方可成就一番伟业。\n}"
        },
        {
            "Dialogue": "{\n    角色名:朱彜尊 \n    动作:(看向窗外，微笑)\n    讲话:屈兄，今日春光明媚，正宜吟诗作赋，您可有新作以共赏？\n}\n{\n    角色名:屈大均 \n    动作:(轻轻一笑，握笔于手)\n    讲话:朱友所言甚是，春日融融，万物复苏，正是抒怀之际。某有一首新作，愿以“冷君”之名吟之：\\n“草长莺飞二月天，拂堤杨柳醉春烟。\\n儿童散学归来早，忙趁东风放纸鸢。”\\n此中虽是小景，却藏我对故乡番禺的深情思念。诸君若有诗句，亦可共吟，共享这春日的美好。\n}"
        },
        {
            "Dialogue": "{\n    角色名:屈大均 \n    动作:(提笔书写，神情专注)\n    讲话:尊敬的岳父王壮猷，仆在此谨致以问候，愿您安康。近日仆在仕途上有些小进展，虽不足以扬名于世，但足以慰藉心中之志。想念妻子陈崋姜，愿她在家中一切安好。仆每思及她，心中便涌起一阵温暖，恨不能早日归家，与家人团聚，共享天伦之乐。仆如同莺莺燕燕，惟愿在每个春日里，与妻共赏花开之美。\n}\n{\n    角色名:王壮猷 \n    动作:(微微颔首，神色慈祥)\n    讲话:屈大均，汝之信笺承载着关怀与思念，实乃吾心所向。家中一切安好，陈崋姜亦常念及你，盼你在外一切顺利，早日成就一番事业。你立志仕途，吾引以为傲，然切勿忘却家中温暖，心中惦念。此乃人之常情，亦是为人子之道。\n}"
        },
        {
            "Dialogue": "{\n    角色名:屈自睽 \n    动作:(翻阅书籍，神情专注)\n    讲话:父亲屈明洪，您可曾读过屈大均祖父的《岭南诗选》？其中的诗句独具匠心，令人神往。您认为他在诗词创作上有何特别之处？\n}\n{\n    角色名:屈明洪 \n    动作:(点头称是，微笑)\n    讲话:自睽，然则屈大均之诗，常以自然为题，情感真挚，意象清新，犹如溪水潺潺，令人感到亲切。古人云：“诗言志”，屈大均以心中所感，化为文字，流露出对故乡的眷恋，实乃诗词之杰作。若你有意向父亲请教，定能从中受益匪浅，传承我们家族的文化传统。\n}"
        },
        {
            "Dialogue": "{\n    角色名:黄生 \n    动作:(眉头微皱，若有所思)\n    讲话:屈大均，您提到的《今文笺》真乃古今之学之大成，您对其中的理解，能否再为我细说一二？\n}\n{\n    角色名:屈大均 \n    动作:(神情专注，语气坚定)\n    讲话:黄生所问甚为妥当，《今文笺》乃是对古文经典的再探讨，意在揭示古人之思维与今人之不同。古文以质朴见长，今文则追求流畅与实用，然其根本之道，皆在于表达真情实感。若能将古今之学融会贯通，方可更好地理解经典之美。此乃我对《今文笺》的见解，望能与君共勉，探讨更深层次的文化内涵。\n}"
        },
        {
            "Dialogue": "{\n    角色名:王华姜 \n    动作:(轻声细语，微微一笑)\n    讲话:屈大均，听闻您在诗词创作上颇有造诣，您对诗的见解，是否能与我分享一二？\n}\n{\n    角色名:屈大均 \n    动作:(神情愉悦，目光明亮)\n    讲话:王小姐所问，正合我意。诗，乃情感之流露，常以意象为载体，寄托于自然之景。诗之美在于其音韵之和，意境之深。若能在创作中，将个人情感与自然景色相结合，便可创作出动人心弦之作。诗词创作须以真情为基础，方可打动人心。在此，愿与王小姐共论诗词之道，增进彼此的友谊。\n}"
        },
        {
            "Dialogue": "{\n    角色名:邻居 \n    动作:(热情招手，笑容满面)\n    讲话:陈小姐，屈大均的仕途如日中天，您可否与我分享一二，听说他最近有何新著作？\n}\n{\n    角色名:陈崋姜 \n    动作:(轻轻一笑，神情温柔)\n    讲话:邻居所言极是，屈大均在朝中颇有进展，近日他有几部新作，我记得其中《岭南诗钞》便颇受好评。仆虽常在家中，但每每听闻他在外的成就，心中自是满怀欣喜，惟愿他在仕途中不忘初心，继续为百姓谋福祉。此乃我对他的期许，亦是对家族未来的美好愿景。\n}"
        },
        {
            "Dialogue": "{\n    角色名:释函昰 \n    动作:(端坐静思，目光柔和)\n    讲话:屈大均，近日您在《四书补注兼考》中有何新见解，能否赐教于我？\n}\n{\n    角色名:屈大均 \n    动作:(微微颔首，语气诚恳)\n    讲话:释师所问，正是我心中所思。于《四书补注兼考》中，我尝试探讨了“仁”、“义”之义，认为其根本在于个体内心之修为。仁者，心怀他人之苦，义者，重信守诺，唯有内心修为达到，方能外化于行。此乃我在此书中所探讨之核心理念，望能激发更多思考，期待释师的见解，共同探讨此道。\n}"
        },
        {
            "Dialogue": "{\n    角色名:李因笃 \n    动作:(聚精会神，微笑)\n    讲话:屈兄，您在大都宫中的吟咏，实在令人叹服，您能否分享一些创作心得？\n}\n{\n    角色名:屈大均 \n    动作:(微微一笑，握拳于胸)\n    讲话:李因笃所言，实乃我心之所向。在大都宫中，诸位文人相聚，互相吟诵，彼此切磋。创作之道，首在于心中情感之流露，次则在于意境的营造。诗词不仅是言辞的堆砌，更是情感的寄托，唯有真情流露，才能撼动人心。愿与诸君共勉，携手传承这份文化之美，共同创造更为动人的篇章。\n}"
        },
        {
            "Dialogue": "{\n    角色名:屈自睽 \n    动作:(眼中闪烁着求知的光芒)\n    讲话:祖父屈大均，您能否教我如何运用典故，创作一些诗句呢？\n}\n{\n    角色名:屈大均 \n    动作:(微微一笑，神情温和)\n    讲话:自睽，运用典故乃是诗词创作中的一门艺术，需对古诗词有深刻的理解。典故不仅是字句的装饰，更是思想的载体。若能将古人之智慧与今人之情感相结合，便可创作出更具深度的作品。例如，若你想表达对故乡的思念，可借用“月照庭前”，暗示团圆之意。祖父愿意与你分享这门技艺，愿你在诗词的海洋中，乘风破浪，扬帆远航。"
        }
    ]
}